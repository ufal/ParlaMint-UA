Стенограма пленарного засідання
17 грудня 2021

<p align=center>ЗАСІДАННЯ ТРИДЦЯТЬ ДРУГЕ</p>
<p align=center>Зал засідань Верховної Ради України</p>
<p align=center>17 грудня 2021 року, 10 година</p>
<p align=center>Веде засідання Голова Верховної Ради України СТЕФАНЧУК Р.О.</p>
<p><b> </b></p>
<p>10:10:44</p>
<p>ГОЛОВУЮЧИЙ. Доброго ранку, шановні народні депутати України та гості Верховної Ради! Прошу народних депутатів підготуватись до електронної реєстрації. І нагадую вам, що після початку реєстрації необхідно, утримуючи сенсорну кнопку, натиснути на зелену кнопку "За" та утримувати її до кінця реєстрації.</p>
<p>Прошу народних депутатів підготуватись до реєстрації. Шановні колеги, готові реєструватися? Шановні колеги, прошу реєструватися.</p>
<p></p>
<p>10:11:31</p>
<p>В залі зареєстровано 117 народних депутатів, пленарне засідання Верховної Ради України оголошую відкритим.</p>
<p>Шановні народні депутати, сьогодні день народження у наших колег народних депутатів. Марини Олегівни Бардіної, "Слуга народу". Давайте привітаємо. <i>(Оплески)</i> А також Володимира Юрійовича Арешонкова, "Довіра". Давайте привітаємо. <i>(Оплески)</i> Бажаємо міцного здоров'я нашим колегам і служіння на благо України і українського народу.</p>
<p>Шановні народні депутати, у засіданні Верховної Ради України бере участь Прем'єр-міністр України Денис Анатолійович Шмигаль і члени Кабінету Міністрів України. Давайте привітаємо їх. <i>(Оплески)</i></p>
<p>Відповідно до статті 229 Регламенту Верховної Ради України у п'ятницю з 10 години проводиться "година запитань до Уряду". На засіданні Погоджувальної ради була ухвалена пропозиція депутатських фракцій і груп про заслуховування на "годині запитань до Уряду" інформації Прем'єр-міністра України про соціально-економічну ситуацію в Україні та заходи Уряду з вирішення проблемних питань.</p>
<p>Шановні колеги, пропонується наступний порядок денний, традиційний для нас, проведення "години запитань до Уряду". Доповідь Прем'єр-міністра України з визначеної теми – до 20 хвилин; відповіді Прем'єр-міністра на запитання від депутатських фракцій – до 21 хвилини; і потім відповіді Прем'єр-міністра та членів уряду на запитання від народних депутатів – до 20 хвилин. <i>(Шум у залі)</i></p>
<p>Ми завжди так робимо, ми завжди так будемо… Я розумію, я розумію, а дальше в нас стоять діти з Вифлеємським вогнем, давайте не будемо спекулювати. Добре.</p>
<p>Шановні колеги, на трибуну… Це називається "година запитань до Уряду". <i>(Шум у залі)</i></p>
<p>Шановні колеги, все. На трибуну для доповіді запрошується Прем'єр-міністр України Денис Анатолійович Шмигаль. Будь ласка.</p>
<p></p>
<p>10:13:26</p>
<p>ШМИГАЛЬ Д.А.</p>
<p>Шановний Руслан Олексійович, шановні народні депутати, шановні українці, доброго дня! Перед тим, як перейти до своєї доповіді, я б хотів висловити слова подяки, слова подяки нашим медикам, які цього року самовіддано боролися з пандемією, рятували життя українців. Так само я хотів би подякувати нашим військовим, які захищають нас вже восьмий рік поспіль і дають нам можливість змінюватися на краще всій нашій країні. Ми ніколи не забуваємо про це і завжди будемо відчувати підвищений рівень відповідальності перед бійцями і медиками, які сьогодні на передовій боротьби за незалежність України і за здоров'я, і життя наших громадян.</p>
<p>Вже другий рік поспіль ми працюємо в умовах однієї з найбільших криз з числа Другої світової війни, так само, як і весь світ, Україна заходить в новий рік в умовах глобальної пандемії і коронавірусу. Весь світ рухається вперед в умовах цієї кризи, але жодна країна в світі на додачу до цього не трансформується в умовах агресії зі сторони Російської Федерації. Це важливо пам'ятати кожному з нас.</p>
<p>Сьогодні мій виступ буде зосереджений на прийнятих документах, цифрах, економіці, соціальній сфері, інфраструктурі. Це дозволить об'єктивно продемонструвати те, чого ми досягли цього року і де потрібно активізувати роботу в соціально-економічній сфері.</p>
<p>По-перше, людина в центрі урядової політики. Це не просто слоган, це принцип, на основі якого розробляються і формуються стратегії у сфері медицини, освіти, пенсійного, соціального забезпечення.</p>
<p><a href="http://w1.c1.rada.gov.ua/pls/zweb2/webproc4_2?pf3516=2021&skl=10" target=_blank>2021</a> рік пройшов під знаком масштабної світової кампанії з вакцинації. Саме вакцинація дала можливість у всьому світі зупинити пандемію. Завдяки зусиллями Президента, Верховної Ради, уряду нам вдалося в повній мірі забезпечити наших громадян якісними і безпечними вакцинами від провідних світових виробників. Попри скептицизм багатьох політиків в Україні було розпочато безкоштовну вакцинацію для всіх українців.</p>
<p>Станом на 17 грудня щеплено вже понад 13 мільйонів українців, і в найближчий місяць ми маємо підійти до позначки у 50 відсотків щеплених дорослих українців. Загалом менш ніж за рік нам вдалося законтрактувати та отримати майже 40 мільйонів доз вакцин. Медицина залишається пріоритетом уряду і в 2022 році. Якщо в держбюджеті на 2020 році на медицину було закладено 110 мільярдів гривень, то на наступний рік майже 200 мільярдів гривень, що вдвічі більше ніж було в попередні роки.</p>
<p>Налагоджено і синхронізовано роботу двох чи не найбільш важливих інституцій: НСЗУ (Національної служби здоров'я України) та Державного підприємства "Медичні закупівлі", від яких залежить робота всієї медичної системи. Бюджет в рамках Програми медичних гарантій буде збільшено в 2022 році до майже 158 мільярдів гривень.</p>
<p>Якщо говорити про цей рік, то зарплата лікарів зросла на 30 відсотків. В 2022 році ми з вами заклали збільшення зарплати лікарів до 20 тисяч гривень мінімально, для лікарів. Середня зарплата лікаря в наступному році складе не менше 22,5 тисяч гривень.</p>
<p>Цього року для всіх українців уряд суттєво розширив програму реімбурсації "Доступні ліки". Зараз понад 3 мільйони пацієнтів в Україні отримали доступні ліки, з початку 2021 року до програми вперше приєднались понад 261 тисяча пацієнтів. Доступні ліки нині відпускають у понад 11,5 тисячах аптек та аптечних пунктах, в програмі доступні 430 лікарських препаратів, засобів, яких станом на початок 2021 року їх було всього 297.</p>
<p>Не можу оминути і ситуацію з реформою екстреної медицини. Більше 1 мільярда гривень цього року було виділено, аби закупити 622 автомобілі швидкої допомоги. А ще 160 буде закуплено в найближчий час за рахунок економії коштів, <a name=Temp></a>ми також зробили відповідну перекидку коштів.</p>
<p>Закуплено також сотні сучасних одиниць медичного обладнання, завдяки яким наші чудові лікарі кожного дня рятують життя українців. Нам вдалося збільшити видатки на трансплантологію, на боротьбу з онкозахворюваннями, на оновлення приймальних відділень, і це ще на багатьох дійсно важливих напрямках також додані відповідні результати. Я впевнений, що наша спільна робота в цьому напрямку так само продовжиться і наступного року, аби ми всі могли пишатися українською системою охорони здоров'я.</p>
<p>Ще одна сфера, яку актуалізував коронавірус, – це соціальна політика держави. Підвищення пенсій залишається одним з головних пріоритетів у сфері соціальної політики. У цьому році уряд у десять разів підвищував… десять разів підвищував виплати різним категоріям наших пенсіонерів.</p>
<p>У січні мінімальна пенсія для тих, хто має повний стаж, збільшилась на 300 гривень. У березні проведено індексацію пенсій для майже 8 мільйонів пенсіонерів, а підвищення в середньому склало 300 гривень. У квітні збільшення виплати працюючим пенсіонерам у середньому на 200 гривень. У липні вперше підвищено новопризначені пенсії, які з 19-го року не перераховувалися. Так само у липні збільшено виплати на 2 тисячі гривень для військових пенсіонерів. З 2018 року фактично пенсії військовим пенсіонерам були заморожені, ми знайшли ресурси і, нарешті, це змінили.</p>
<p>Ще одна категорія пенсіонерів, яка отримала суттєве підвищення в липні, - це чорнобильці. Мінімальна пенсія по інвалідності була збільшена в середньому на 2 тисячі 300 гривень для чорнобильців.</p>
<p>У липні, а потім у грудні була підвищена мінімальна пенсія, а також відбулося збільшення надбавок до пенсії за понаднормовий страховий стаж.</p>
<p>У жовтні підвищені пенсії на 400 гривень особам віком від 75 до 80 років. Минулого року на 500 гривень підвищили щомісячні виплати тим, хто старше 80 років, з наступного року така сама програма підвищення щомісячних виплат запрацює і для пенсіонерів старше 70 років, також буде відповідне підвищення. Це ініціатива Президента, яка чітко виконується нашим урядом.</p>
<p>У грудні мінімальна пенсія для тих, хто має повний стаж, зросла до 2 тисяч 600 гривень. Також з грудня середня пенсія стала майже 4 тисячі гривень. Важливий показник: середня пенсія 4 тисячі гривень у нашій державі. В цьому році ми також двічі підвищували мінімальну зарплату, яку отримують українці, тепер вона складе 6 тисяч 500 гривень.</p>
<p>Освіта. Уряд суттєво збільшив видатки на Міністерство освіти і науки у 2021 році – на 26 мільярдів гривень, що на 20 відсотків більше порівняно з 2020 роком. При цьому зарплати українських вчителів цього року зросли більше ніж на 25 відсотків: якщо у вересні минулого року зарплата вчителя І категорії складала майже 10 тисяч гривень, то сьогодні зарплата цього вчителя складає вже 13 тисяч гривень.</p>
<p>Запрацювала програма забезпечення всіх українських вчителів персональними ноутбуками. Станом на 15 грудня майже 38 тисяч вчителів у 19 областях України отримали ноутбуки. Ми продовжуємо цю програму, і вже наступного року це також будуть десятки ноутбуків, які отримають вчителі.</p>
<p>Також з 1 січня 2022 року академічні стипендії для студентів вищих навчальних закладів та для студентів професійно-технічних училищ зростуть у 1,5-2,5 рази, вперше, між іншим, за останні багато років.</p>
<p>Ще одне дуже для нас чутливе питання – це питання тарифів. Цього року ми підписали меморандум між місцевою владою і між урядом щодо незбільшення тарифів. Мери взяли на себе відповідні зобов'язання, уряд також. Ми виконуємо ці зобов'язання, тарифи не зростають, що особливо важливо з огляду на те, що в світі зараз вирує енергетична криза.</p>
<p>Я не буду повторювати тарифи, ми всі їх вже знаємо, я скажу лише одне: до завершення опалювального сезону тарифи на газ, на тепло, на світло, на електроенергію змінюватися не будуть.</p>
<p>Субсидійна підтримка. У 2021 році завершено реформу монетизації житлових субсидій, відповідно з травня 2021 року житлові субсидії виплачуються їх отримувачам виключно у грошовій готівковій формі. Більшість субсидіантів не подавали заявки, субсидії були перепризначені їх автоматично. В опалювальному сезоні 2020-2021 років середній розмір субсидії становив 1770 гривень. В опалювальному сезоні цього року, 2021-2022 років, очікується на рівні 2000 гривень і вище.</p>
<p>Ще один важливий напрямок роботи нашого уряду – це розбудова нашої держави.</p>
<p>Створення потужної конкурентної держави неможливо без зміни застарілих практик та підходів управління, які все ще, на жаль, переважають в багатьох сферах. Тому ми змінюємо ці підходи, аби держава була максимально комфортним середовищем для існування людей і бізнесу. Ключові напрямки в цьому контексті – цифровізація, децентралізація, розбудова інфраструктури і євроінтеграція.</p>
<p>Цифровізація. Впевнений, що більшість українців вже змогли скористатися і відчути ефект від діджиталізації і впровадження електронних послуг. Кількість українців, що користуються державними електронними послугами, впродовж року зросла з 50 до 60 відсотків. За 2021 рік на єдиному державному вебпорталі електронних послуг, порталі "Дія", додалося більше 20 електронних послуг у мобільному додатку порталу "Дія", де реалізовано 15 нових послуг та впроваджено відображення шести нових цифрових документів, зокрема внутрішнього і міжнародного COVID-сертифікатів.</p>
<p>Не менш важливим є спрощення умов ведення бізнесу. На даний момент на електронному порталі "Дія" доступно понад 30 електронних сервісів для підприємств та фізичних осіб, при цьому послуги з реєстрації бізнесу є одними з найшвидших у світі.</p>
<p>Вагомим напрямком роботи для розширення доступності державних послуг є розвиток мережі центрів надання адміністративних послуг. Вона зросла вдвічі – до 2 тисяч 700 точок доступу, 1 тисяча 20 центрів, 1 тисячу 527 віддалених робочих місць, 120 територіальних підрозділів, 28 мобільних центрів. Середня кількість послуг, які можна отримати через центри адмінпослуг, 160.</p>
<p>Звичайно, що говорити про отримання послуг в онлайн-режимі неможливо, якщо немає якісного інтернету. У більш ніж двох тисячах населених пунктів сільської місцевості вперше з'явилася інфраструктура широкосмугового доступу до інтернету. Технічно можливість підключитися до такої якісної мережі отримали близько 700 тисяч людей. Більше п'яти тисяч закладів соціальної інфраструктури вперше підключені до швидкісного інтернету.</p>
<p>Децентралізація. Важливий, надзвичайно важливий напрямок. І треба сказати, що в результаті реформи децентралізації, яка є одною з найбільш успішних, громади отримали реальну можливість впливати на розвиток власних регіонів, визначати, де відкрити садочок або де побудувати лікарню. Важливі цифри.</p>
<p>Зальний обсяг фінансового ресурсу місцевих бюджетів на 22-й рік становитиме 630 мільярдів гривень. Це колосальна цифра. Якщо в 20-му році доходи місцевих бюджетів склали доходи всього-на-всього 290 мільярдів гривень, цього року ми отримуємо на рівні 320, наступного року це вже понад 437 мільярдів гривень доходів для місцевих бюджетів.</p>
<p>На будівництво і ремонт доріг місцевого значення у 22-му році передбачено понад 24 мільярди гривень, обсяг Фонду регіонального розвитку складе понад 5 мільярдів гривень, ще 9 мільярдів гривень піде на реалізацію інфраструктурних проектів. І це лише частина програм.</p>
<p>В Україні активно триває реалізація програми Президента Володимира Зеленського "Велике будівництво". Найбільш масштабний інфраструктурний проект за всю нашу історію. Тільки впродовж 20-21-их років оновлено понад 10 тисяч кілометрів доріг, 560 мостів, побудовано та відремонтовано майже 400 шкіл та дитсадків, 25 басейнів, 193 стадіони, 201 приймальне відділення та 600 сільських амбулаторій. Наступного року заплановано реалізацію не менш амбітних проектів, серед яких початок будівництва концесійного автобану, першого, до речі, за роки незалежності України, Краковець-Броди-Рівне. Відсутність таких доріг протягом 30 років – це економічний злочин проти нашої держави. Будівництво автобану має стати першим прикладом державно-приватного партнерства у сфері будівництва та експлуатації об'єктів дорожньої інфраструктури.</p>
<p>Наступний пункт стосується сектору безпеки та оборони. Важливо розуміти, що без потужної та сильної армії не може бути сильної держави. Цього року українська армія стала ще міцнішою, зокрема завдяки нарощенню обсягів постачання нового та модернізованого озброєння та військової техніки. Збройні Сили України цього року отримали більше 3 тисяч основних зразків озброєння та військової техніки: 2 тисячі ракет, боєприпасів та засобів ураження різного призначення, 3,6 мільйона одиниць артилерійських пострілів, та інше озброєння та боєприпаси. Крім того, до Збройних Сил поставлено безпілотні, нові безпілотні комплекси. Розпочато будівництво корветів, трьох літаків, розробляються ракетні комплекси. У рамках міжнародної допомоги отримано два патрульних катери. Якщо в 21-му році загалом на сектор безпеки та оборони передбачено фінансування в обсязі 5,93 відсотка від ВВП – 267 мільярдів гривень, то в 22-му році цей показник буде збільшено на рівні майже 6 відсотків від ВВП або більше 320 мільярдів гривень в абсолютних цифрах.</p>
<p>Стосовно ще одного важливого напрямку нашої роботи, це євроінтеграція та співпраця з міжнародними партнерами. Наступний блок, на якому хотів би зосередити увагу, це наше геополітичне майбутнє, яке також впливає і на внутрішній порядок денний нашої держави. Зараз уряд зосереджений на впровадженні найкращих європейських практик у шести таких сферах. Мова йде про шість так званих безвізів.</p>
<p>Перший, це авіаційний безвіз – "Відкрите небо", який ми врешті-решт нарешті отримали цього року.</p>
<p>Наступний – це промисловий безвіз або Угода про оцінку відповідності та прийнятність промислових товарів. Цього року мали декілька оціночних місій ЄС, вдало проходимо цей шлях.</p>
<p>Наступний, це митний безвіз, це про спрощення митних процедур і зменшення бюрократичних процедур і корупції в митній сфері.</p>
<p>Цифровий безвіз. Це взаємне визнання електронних послуг між Україною та ЄС, безбар'єрна торгівля в секторі електронних комунікацій.</p>
<p>Енергетичний безвіз – це наша енергетична незалежність, приєднання до європейської мережі ENTSO-E, енергетичної мережі. Ми пройшли успішно всі технічні аудити і зараз працюємо над політичними рішеннями.</p>
<p>І шостий безвіз, це перемовини, які ми розпочали з Європейським Союзом щодо лібералізації ринку автомобільних перевезень з країнами-членами Європейського Союзу.</p>
<p>Також в 21-му році ми продовжили активно співпрацювати з міжнародними фінансовими організаціями. Цього року Україна отримала суттєву підтримку міжнародних партнерів, що свідчить про довіру до українських інституцій та про те, що ми рухаємося в правильному напрямку. Було отримано другий транш макрофінансової допомоги від Європейського Союзу в розмірі 600 мільйонів євро, а також другий транш МВФ у рамках програми stand-by 700 мільйонів доларів.</p>
<p>Уряд продовжив співпрацю зі Світовим банком, з Європейським інвестиційним банком, що дозволило отримати пільгове фінансування в різних проектах на суму майже 1 мільярд доларів США.</p>
<p>Третій наш напрямок – це економіка. Ми проговорили про напрямки соціальні, де ми говорили про людей, про державу, тепер про економіку. Коли ми говоримо про зміну підходів та практик державної політики, звісно ж, неможливо оминути цю сферу. Урядом визначено ключові пріоритети, на яких ми концентрували увагу з точки зору їх реалізації або вдосконалення. Це імплементація Закону про державну підтримку інвестиційних проектів із значними інвестиціями, подальша діджиталізація, зменшення бюрократичного навантаження, а також підтримка ІТ-сектору, зменшення ролі держави в економіці через приватизацію і через корпоратизацію. Робота в сфері державно-приватного партнерства і концесій в різних галузях: від портів до будівництва доріг, до підвищення газовидобутку. Завершення земельної реформи і підтримка сільського господарства через розбудову системи зрошення, а також кредитування і страхування аграріїв. Запуск індустріальних парків, дешеві та довгі гроші на розвиток бізнесу.</p>
<p>В більшості це ініціативи Президента України. Ми запровадили відповідну систему державних стимулів для великих інвестиційних проектів. Потенційні інвестиції в рамках програми підтримки, в рамках закону, прийнятого Верховною Радою, становлять сьогодні понад 2 мільярди гривень. Ми маємо потенційно бажаючих інвесторів уже, які зголосились, більше 27. Два проекти уже підписано, подано на суму 96 мільйонів доларів США.</p>
<p>Звичайно, ми маємо пожвавлювати іпотечний ринок, над цим працюємо, і доступна іпотека під 7 відсотків, програма запрацювала. Наступного року ми плануємо фінансовий лізинг і іпотеку вже під 5 відсотків. Ми розширюємо можливості програми "5-7-9", і це дуже важливий інструмент, якого потребує бізнес, очікує, і він дає вже результат на суму понад 76 мільярдів гривень 28 тисяч, 28 тисяч кредитних договорів.</p>
<p>Стосовно підтримки галузей економіки, які постраждали під час COVID. Запущено за ініціативи Президента програма підтримки. Буквально вчора перших 500 мільйонів гривень коштів вже тестувальники програми отримали. А з 19 грудня кожен українець зможе скористатися, отримати тисячу гривень і використати її на підтримку тих галузей, які найбільше постраждали від COVID.</p>
<p>Шановні колеги, це лише незначна частина того, що за поточний рік зробили ми з вами, наш український уряд. І я хотів би подякувати вам, шановні народні депутати, за спільну роботу. Я завжди казав, що злагоджена робота уряду, парламенту, Президента – це те, що дасть нам можливість дійсно змінити нашу країну. Я впевнений, що ми з вами цим шансом скористаємося. Тому дякую.</p>
<p></p>
<p>ГОЛОВУЮЧИЙ. Дякую, Денисе Анатолійовичу.</p>
<p>Шановні колеги, переходимо до запитань до Прем'єр-міністра України від депутатських фракцій і груп. Прошу записатися на запитання.</p>
<p>Слово надається народному депутату України М'ялику Віктору Ничипоровичу, депутатська група "Партія "За майбутнє".</p>
<p></p>
<p>10:34:11</p>
<p>М’ЯЛИК В.Н.</p>
<p>Доброго дня! Рівненщина, "Партія "За майбутнє", 155 округ, М'ялик Віктор Ничипорович. Денис Анатолійович, я і мої колеги зверталися з підписами до вас про нефінансування Держкіно. Ми хотіли запитати, чи будуть вони виділятися, ці кошти, непонятно на що? Чи, можливо, ми ці кошти перекинемо на ковідний фонд?</p>
<p></p>
<p>10:34:44</p>
<p>ШМИГАЛЬ Д.А.</p>
<p>Цього року бюджет сформовано, затверджено Верховною Радою України з відповідними правками. Все це враховано. На Держкіно кошти виділені в тому об'ємі, який був запропонований профільним міністерством і підтриманий Верховною Радою України.</p>
<p>Звичайно, Держкіно, українське кіно має підтримуватись українською владою. І ми маємо, звичайно ж, мати своє виробництво наших фільмів. Це креативна галузь економіки, яка дає і створює цілу масу робочих місць. Тому, звісно, зі сторони уряду підтримки того, щоб не виділяти кошти на Держкіно, не буде. Ми маємо продукувати власне українське кіно і маємо виділяти на це кошти.</p>
<p>Дякую за ваше запитання.</p>
<p></p>
<p>ГОЛОВУЮЧИЙ. Дякую.</p>
<p>Слово надається народному депутату Бурмічу Анатолію Петровичу, фракція політичної партії "Опозиційна платформа – За життя".</p>
<p></p>
<p>10:35:35</p>
<p>БУРМІЧ А.П.</p>
<p>Шановний пане міністре, у мене до вас короткі три питання.</p>
<p>Перше. Коли все-таки... Вчора були під Радою шахтарі. Коли передбачається піти ним на зустріч і погасити заробітну плату? Це перше питання.</p>
<p>Друге питання. І я вам надсилав запит. Є переселенці-чорнобильці, це Овруччина, Народицький район, Коростенський, близько 600 сімей, ще не виплатили їм борги за втрачене майно. Чи передбачається і скільки передбачається в цьому році на ці питання?</p>
<p>І третє коротеньке питання. Це Постанова 1209, яка фактично вбиває середній і малий бізнес. Люди вийдуть на вулиці. Як ви до цього відноситеся, про те, що не заготовили ні вугілля, ні газу, а тепер перекладається все на плечі людей.</p>
<p></p>
<p>10:36:43</p>
<p>ШМИГАЛЬ Д.А.</p>
<p>Дякую за ваше питання, три питання, дуже комплексні. Я думаю, що неможливо розширено на них всі відповісти в межах 2 хвилин, але постараюсь. Почнемо з шахтарів.</p>
<p>З кінця почну. Перше. Тарифи для людей, я вже наголосив на цьому, до кінця цього опалювального сезону точно збільшуватися не будуть – ні газ, ні тепло, ні опалення незмінні. Тому не зовсім розумію, про що ви говорите, про перекладання на чиїсь плечі.</p>
<p>Тепер стосовно шахтарів. Дійсно, дуже болюче питання. Держава за 12 місяців, з грудня по грудень, виділила на заробітну плату шахтарів 7 мільярдів, понад 7 мільярдів – 7 мільярдів 019 мільйонів гривень, які були повністю виплачені. І цього місяця ми додатково виділяли відповідні кошти в обсязі 671 мільйон гривень, в листопаді – 335 мільйонів гривень, у грудня... для того, щоб виплачувати заробітну плату шахтарям. Заборгованості по дотації, по державній дотації немає.</p>
<p>Уряд повністю виконує свої зобов'язання, ті, які, зокрема, проголосовані Верховною Радою і затверджені. Є заборгованість на сьогоднішній день в обсязі 1,2 мільярда гривень по розрахунках з шахтарями за поставлену продукцію, тобто там, де було відгружено вугілля і директори шахт не виплачують заробітну плату людям, шахтарям за відгружену продукцію. Для цього була зініційована мною особисто Постанова про виплату не менше 80 відсотків виручки за надходження за реалізоване вугілля на заробітну плату шахтарям. Вона була прийнята ще в серпні місяці і почала працювати з серпня. На жаль, не всі директори її виконують, Міністерство енергетики веде відповідну роботу і директори по результатах року будуть звільнені, ті, які не виконують цієї настанови уряду.</p>
<p>Але загалом, звичайно, ми робимо і зробимо все можливе для того, щоб шахтарі не мали заборгованості за відвантажену продукцію. Для цього працюємо з Центренерго, для цього…</p>
<p></p>
<p>ГОЛОВУЮЧИЙ. Дякую.</p>
<p>Слово надається народній депутатці України Климпуш-Цинцадзе Іванні Орестівні, фракція "Європейська солідарність".</p>
<p></p>
<p>10:38:56</p>
<p>КЛИМПУШ-ЦИНЦАДЗЕ І.О.</p>
<p>Прошу передати слово Софії Федині.</p>
<p></p>
<p>ГОЛОВУЮЧИЙ. Софія Романівна Федина, будь ласка.</p>
<p></p>
<p>10:39:05</p>
<p>ФЕДИНА С.Р.</p>
<p>Пане Прем'єр-міністр, ви представляєте весь уряд, тому моє запитання до вас. Скажіть, будь ласка, на яких підставах пана Гогілашвілі, який приїхав в зону ООС, так виглядає, хамити працівникам поліції, охороняли шестеро спецпризначенців Головного управління розвідки Міністерства оборони? І чому його дружина Марія Левченко, яка не є ані на державні, ані на патронатній службі, має допуск на таємні наради, де розглядаються безпекові питання, питання стратегічні для української держави?</p>
<p>Друге запитання. Як можна було допустити, що закупки дизелю для Збройних Сил України знаходяться на рівні 29 відсотків від потреби, а фактично є тільки 17 відсотків, що є критичним для армії, тому що, не дай бог щось, наші Збройні Сили будуть знерухомленими?</p>
<p>В питанні безпеки і оборони ви розказуєте, яка армія сильна, як все добре, але насправді так само і з оборонним замовленням є критична ситуація. Поясніть, будь ласка, чому на рівні розвідки ми маємо найбільші зараз загрози для безпеки української держави і хто за це відповідає?</p>
<p></p>
<p>10:40:12</p>
<p>ШМИГАЛЬ Д.А.</p>
<p>Перше, стосовно ситуації з заступником міністра внутрішніх справ. Ви знаєте, він був звільнений за власним бажанням. Буквально в понеділок було прийнято рішення на підставі його заяви.</p>
<p>Стосовно знаходження групи людей на цьому блокпості. Це було, фактично в машинах їхали співробітники, які їхали для проведення відповідних дій на цій території. Стосовно більшої інформації, дайте, будь ласка, депутатський запит, отримаєте на нього розгорнуті відповіді стосовно кожної особи, хто знаходився там в транспорті, якщо це можливо робити і це не грифована інформація стосовно цієї групи осіб. Стосовно інших питань, також я попрошу вас звертатись за належністю, ті питання, які ви задали.</p>
<p>Стосовно державного оборонного замовлення. Цього року воно виконується, буде виконано. Стосовно закупок і боєприпасів, і пального. На сьогоднішній день оновлена команда Міністерства оборони проводить роботу для того, щоб ситуація на сто відсотків по виконанню ДОЗу була завершена і цього, і наступного року.</p>
<p></p>
<p>ГОЛОВУЮЧИЙ. Слово надається народному депутату України Ніколаєнку Андрію Івановичу, фракція політичної партії Всеукраїнське об'єднання "Батьківщина".</p>
<p></p>
<p>10:41:40</p>
<p>НІКОЛАЄНКО А.І.</p>
<p>Ніколаєнко, "Батьківщина", МФО "Розумна політика". Пане Прем'єр-міністре, скажіть, будь ласка, все-таки не відмовки, що ви будете звільняти директорів шахт, які не сплачують своїм виробникам за відвантажене вугілля? А коли буде вирішено питання по повному погашенню заборгованості? Чи мають відношення представники вашого Кабінету Міністрів до того, що між рішенням бюджетного комітету і тим, що вчора було проголосовано, було змінено в законопроекті голосування в цілому і кошти могли бути виплачені вже в цьому році на перше читання? І насамкінець, коли нарешті парламент України в парламентсько-президентській республіці отримає від підзвітного його Кабінету Міністрів реальну програму діяльності, щоб можна вас було контролювати згідно вами ж виписаних показників? Тому що ми, на жаль, щотижня слухаємо якісь відмовки, а програми вашої діяльності ми так і не чуємо.</p>
<p></p>
<p>10:42:48</p>
<p>ШМИГАЛЬ Д.А.</p>
<p>Дякую за ваше питання. Почну з простішого, щоб потім довше на шахтарях зупинитися.</p>
<p>Стосовно програми діяльності, вона затверджена постановою уряду. Подавалася на розгляд парламенту. Ми готові подати її вдруге. Є відповідний план діяльності уряду на 2021 рік у відповідності до цієї програми, згідно з яким уряд працює, і він також доступний, і відкритий, і ви можете подивитися, як він виконується. І також відповідний план діяльності уряду затверджується на 2022 рік, де можна також буде контролювати діяльність уряду і кожного міністерства окремо. Окрім цього, є проект програми, який ми плануємо затверджувати урядом і передавати в парламент на початку наступного року.</p>
<p>Стосовно шахтарів, я вже почав відповідати попередньому народному депутату, який задавав питання. Ще раз дам інформацію, що восени додатково з держбюджету урядом був виділений 1 мільярд гривень, вони надійшли на вугледобувні підприємства в повному обсязі, 1 мільярд 07 мільйонів, згідно із запланованим графіком, в листопаді - в грудні, відповідно повторю, 671,4 мільйона гривень і 335,8 мільйона гривень. На сьогоднішній день заборгованості держави перед шахтарями немає ні копійки.</p>
<p>Заборгованість по зарплаті, яка виникла, це заборгованість шахт перед шахтарями за відвантажену продукцію. Відповідно підприємства, які споживають вугільну продукцію, мають отримати кошти, надходження, Міністерство енергетики працює над цим. Сьогодні в межах запитань міністр енергетики зможе дати відповідні відповіді щодо плану, як ми працюємо з підприємствами теплоенергетики, які сплачують свої борги перед вугільними підприємствами для того, щоб директори мали можливість 80 відсотків згідно постанови Кабміну передавати на виплату заробітної плати шахтарям.</p>
<p></p>
<p>ГОЛОВУЮЧИЙ. Слово надається народному депутату України Сушку Павлу Миколайовичу, фракція політичної партії "Слуга народу".</p>
<p></p>
<p>10:45:00</p>
<p>СУШКО П.М.</p>
<p>Шановний Прем'єр-міністр України! Ми, народні депутати України, яких обрав народ України представляти їхні інтереси у Верховній Раді, які призначали уряд захищати інтереси громадян, зокрема дітей, усвідомлюючи кризу, в якій опинилася сфера захисту дітей, 30 листопада одноголосно всіма фракціями, конституційною більшістю парламенту доручили вам у місячний термін створити центральний орган виконавчої влади у справах дітей при Кабміні з визначенням чіткого підпорядкування саме Кабміну. Мінсоцполітики продемонструвала свою повну неспроможність у сфері захисту дітей в той час, коли дітей потрібно не тільки захищати, а вже рятувати.</p>
<p>Назвіть чітку дату, коли ви виконаєте рішення Верховної Ради України по негайному створенню органу при Кабміні?</p>
<p>Дякую.</p>
<p></p>
<p>10:46:00</p>
<p>ШМИГАЛЬ Д.А.</p>
<p>Дякую за ваше запитання.</p>
<p>Хочу наголосити зразу, що уряд дуже уважно і ретельно відноситься до всіх постанов, всіх документів, які приймає Верховна Рада України, народні депутати України, і завжди дуже чітко, по пунктах, у визначені дати ми їх виконуємо там, де це можливо.</p>
<p>Стосовно цієї постанови, дійсно, вона була прийнята. Уряд отримав цю постанову і взяв в роботу 15… 13 числа вона надійшла, 15 числа міністерство її отримало вже зі всіма візами і розписаними процедурами. Згідно цієї постанови прописано, що протягом одного місяця, а прийнята вона була 30 листопада, уряд має утворити відповідну службу. Один місяць, починаючи з 30 листопада, постанова вступила в дію зразу після її прийняття згідно того, що там прописано. Відповідно уряд має один місяць на виконання цієї постанови. Буквально вчора, я думаю, сьогодні, ви його отримаєте, був підписаний відповідний лист міністром соціальної політики, де розписані відповідно кроки, які ми будемо вживати по створенню цієї служби.</p>
<p>Ми з вами провели не одну нараду з цього приводу, абсолютно знаходимося на одній сторінці. Міністерство дуже відповідально підходить до виконання цієї постанови і, в принципі, цих планів, які ми розписали. Тому тут все йде в плановому режимі, Кабмін також працює. Я особисто ці речі також тримаю на своєму контролі, так, як ми і домовлялися і прописували в протоколах наших нарад.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Слово надається народній депутатці України Білозір Ларисі Миколаївні, депутатська група "Довіра". Будь ласка.</p>
<p></p>
<p>10:47:42</p>
<p>БІЛОЗІР Л.М.</p>
<p>Шановний Прем'єр-міністр, до мене звертаються громади, представники територіальних громад, і говорять про те, що дуже сильно зменшився обсяг освітньої субвенції. Мало того, я отримала відповідь з профільного міністерства, що ця формула перераховувалося до другого читання, переглядалась на основі проекту указу.</p>
<p>На сьогоднішній день по Вінниччині ми маємо мінус 32 мільйони. І мало того, в плюсі залишилась тільки Вінниця, всі громади втратили. Тульчинська громада – мінус 7, Шаргородська – мінус 3, Чернівецька – мінус 4. Ви знаєте, треба все ж таки спуститися на землю і подивитися, що ситуація критична, і навіть оптимізація не допоможе громадам, і просто не буде коштів на зарплату освітянам.</p>
<p>І також питання друге. Чому нічого не робиться, щоб зупинити ріст на електроенергію? Таке враження, що міністра у нас енергетики немає вже один…</p>
<p></p>
<p>10:48:50</p>
<p>ШМИГАЛЬ Д.А.</p>
<p>Отже, дякую, за ваше питання, важливе питання соціальної сфери. Я велику частину відповіді розкрив у своєму виступі, у своїй доповіді.</p>
<p>Хочу ще раз повідомити, що заробітна плата вчителів з грудня місяця зросте на 8,4 відсотка і в наступному році також буде відповідне зростання. Це і завдяки тому, що піднялась мінімальна заробітна плата до 6,5 тисяч гривень, відповідно відбудуться певні перерахунки.</p>
<p>Стосовно освітньої субвенції. Звичайно, Міністерство освіти і науки розраховує освітню субвенцію за відповідною формулою. В окремих виключних випадках, які ви називали, давайте подивимося, розберемося. Якщо там є згадані вами факти, я не володію так детально інформацією по кожній громаді і по кожному навчальному закладу, тому попрошу вас дати конкретні випадки, ми по них конкретно розберемося. Тому що загалом освітня субвенція точно не зменшується на наступний рік, окремі випадки давайте розглянемо разом.</p>
<p>Стосовно цін на електроенергію. Для людей ціна на електроенергію знизилась – 1 гривня 44. Ви знаєте, була знижена з 1 гривні 68 для більшості населення України, там для 20 відсотків залишилась 1 гривня 68 незмінною. Для бюджетних закладів, тобто школи, садочки, лікарні, релігійні організації, церкви, ціна на газ також забезпечена НАК "Нафтогазом" на рівні 16,4 гривні, це вже з ПДВ і з транспортуванням. Тому всі тарифи, всі ціни на комунальні послуги і енергоносії зафіксовані цього року. Для бізнесу ціни регулюються ринком, тому що в нас запроваджений ринок електроенергії і ринок газу, в нашій країні. Ми рухаємося в Європейський Союз, наш вектор – це ринкова економіка. В ринковій економіці ціни регулюються ринком.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Слово надається народній депутатці України Устіновій Олександрі Юріївні, фракція політичної партії "Голос".</p>
<p>Бобровська Соломія, будь ласка.</p>
<p></p>
<p>10:51:06</p>
<p>БОБРОВСЬКА С.А.</p>
<p>Дякую. Соломія Бобровська, об'єднання "Справедливість".</p>
<p>Пане Прем'єре, ви дещо скупо зачепили про оборону. В мене до вас є три питання, я би дуже хотіла, щоби ви на них відповіли.</p>
<p>Перше. Ми дуже швидко вміємо розслаблятися, коли загроза відходить. В мене запитання про нашу прикордонну смугу з Республікою Білорусь: який термін закінчення будівництва цієї смуги, споруд на державному кордоні українсько-білоруському, і яку вартість планується виділити на наступний рік і коли завершення?</p>
<p>І ще одне – щодо оборони. Не знаю, чи ви знаєте, але якщо ви пройдетеся повз бюджет Міністерства оборони, ви не побачите, фактично мінімум побачите коштів на добудову військової інфраструктури, і військове будівництво фактично в нас знову зупиниться, і казарми, які знаходяться направду вже фактично у 20-15-відсоткових готовностях, вони не будуть готові для заселення, а відтак руйнуватися вже буквально от-от. В мене прохання: приділіть, будь ласка, цьому увагу.</p>
<p>І останнє. Мінімум коштів на бойову підготовку…</p>
<p></p>
<p>10:52:14</p>
<p>ШМИГАЛЬ Д.А.</p>
<p>Дякую за ваші питання.</p>
<p>Ніхто не розслабляється, Україна восьмий рік веде війну. Це перше. Загрози збільшуються і зменшуються в різні періоди часу. Зараз дійсно була напруга, яка за допомогою міжнародних партнерів, ми сподіваємося, буде локалізована, але наші Збройні Сили у повній готовності в будь-який час захищати нас з вами.</p>
<p>Стосовно укріплення ділянки кордонів. Насправді урядом і Міністерством внутрішніх справ, Державною прикордонною службою розроблена програма розбудови державного кордону, окремо цивільної інфраструктури, пунктів пропуску на основі Міністерства інфраструктури, і окремо інфраструктури прикордонної, яка захищає нашу державу зі всіх сторін, не лише зі сторони одної з держав.</p>
<p>Відповідно на сьогоднішній день виділені кошти з резервного фонду, закуплені відповідні засоби, зокрема, законтрактована закупівля колючого дроту, "єгози" так званої, робляться відповідні укріплення. Станом на сьогодні це вже понад 50 кілометрів на тих ділянках, де найбільш ймовірні, ну, назвемо так, певні дії зі сторони інших держав, відповідно ця робота активно продовжується з дня на день. Більш детально вже в частині відповідей ви зможете у міністра внутрішніх справ взяти інформацію стосовно виділених коштів в Державному бюджеті на наступний рік кошти на розбудову укріплення кордону виділені окремою стрічкою, ви також це голосували і підтримували, я сподіваюсь. І стосовно будівництва об'єктів військової інфраструктури – також це однин з найбільших військових бюджетів за останні роки в цьому році, і в цих 320 мільярдах гривень, виділених на сферу безпеки і оборони, звісно ж, капітальні видатки на розбудову... <i> </i></p>
<p></p>
<p>ГОЛОВУЮЧИЙ. Дякую. Дякую. Будь ласка, подякуємо Прем'єр-міністру.</p>
<p>Переходимо до запитань до Прем'єр-міністра України та членів уряду від народних депутатів. Прошу записатися на запитання, будь ласка.</p>
<p>Будь ласка, народна депутатка Василевська-Смаглюк Ольга Михайлівна, фракція "Слуга народу".</p>
<p></p>
<p>10:55:08</p>
<p>ВАСИЛЕВСЬКА-СМАГЛЮК О.М.</p>
<p>Доброго дня! У мене запитання до міністра охорони здоров'я пана Ляшка.</p>
<p>До мене звертаються лікарні, зокрема, Поліська лікарня, яка знаходиться в неспроможній громаді, щодо того, що готується проект постанови про те, що не можуть лікарні надавати в одній структурі і первинну, і спеціалізовану медичну допомогу. В принципі, це благі наміри, але благими намірами, як правило, устеляється дорога в пекло, пекло для тих мешканців неспроможних громад, які не зможуть отримати спеціалізовану допомогу, тому що громади не зможуть утримувати дві лікарні – і первинну, і спеціалізовану.</p>
<p>Скажіть, будь ласка, чи можливо змінити проект постанови так, щоб неспроможні громади не змушені були робити два заклади – спеціалізований і первинний, а все-таки надавали допомогу мешканцям в одній і тій самій установі?</p>
<p>Дякую за увагу.</p>
<p></p>
<p>10:56:15</p>
<p>ЛЯШКО В.К.</p>
<p>Доброго дня! Дякую за запитання. Так, дійсно такий проект постанови готується і в проекті постанови написано, що з 01.07.2022 року буде розділено надання медичної допомоги на первинному рівні, яка не може бути поєднана із закладами охорони здоров'я, які надають стаціонарну медичну допомогу. Це зроблено для того, щоб покращити якість надання медичної допомоги на первинній ланці.</p>
<p>Відповідно до указу Президента, який був виданий, виконання рішення Ради національної безпеки і оборони, ми запроваджуємо з 2022 року індикатори якості роботи первинної ланки. Те, що показав аналіз в 2021 році, об'єднання первинної і вторинної медичної допомоги не покращує якість, а призводить тільки до консолідації коштів і перетікання коштів, які виділяються за капітаційною ставкою для сімейних лікарів, для покриття витрат, які були в стаціонарній медичній допомозі. Однак ми аналізуємо всю мережу, яка сьогодні є в госпітальних округах тієї чи іншої області, і ми не допустимо зниження і унеможливлення надання медичної допомоги в кожній безпосередній громаді.</p>
<p>Однак хотів би сказати, що громада спроможна, коли вона утворювалась, то у видатках розвитку в неї повинні були передбачені бути кошти на утримання лікарень, які знаходяться на території цієї громади. Зокрема, ці видатки були повинні бути передбачені на витрату і покриття енергоносіїв, комунальних послуг і на розвиток матеріально-технічної бази.</p>
<p>Коли ми говоримо про розділення юридичних осіб, ми говоримо про те, що вони можуть перебувати в одній будівлі. І ті кошти, які виділялись на енергоносії, на комунальні послуги і на інші речі, вони не будуть змінені. Тому, в принципі, ми всі ці питання відпрацюємо і жодних кризових ситуацій в системі охорони здоров'я не допустимо.</p>
<p>Дякую за увагу. Маю надію, що відповів на ваше запитання.</p>
<p></p>
<p>ГОЛОВУЮЧИЙ. Дякую, пане міністр.</p>
<p>Слово надається народному депутату України Кучеренку Олексію Юрійовичу, фракція політичної партії Всеукраїнське об'єднання "Батьківщина".</p>
<p></p>
<p>10:58:21</p>
<p>КУЧЕРЕНКО О.Ю.</p>
<p>Дякую. Олексій Кучеренко, фракція "Батьківщина". В мене запитання до пана Прем'єра.</p>
<p>Денис Анатолійович, перше. Вчора монокоаліція провалила рішення шахтарської проблеми з виплатою заборгованості. Як ви збираєтесь особисто, бо зараз відповідальність на вас, все ж таки вирішити цю проблему боргів перед шахтарями?</p>
<p>Друге. Вчора Служба безпеки України спрямувала лист на вас особисто, де попередила про кризу в енергетиці і кризу з вугіллям. Ми про це говорили – і я особисто, і наша лідер пані Тимошенко, й інші фахові депутати – ще з вересня місяця. І чув, на жаль, і від вас, і від Президента лише недолугі епітети: провокатори, зрадники і так далі. Тепер уже зрада виявилася суцільною. Як ви збираєтеся вирішувати цю кризу очевидну?</p>
<p>І третє. Попереджаю вас, в лютому буде газова криза, готуйтесь до неї, пане Прем'єр.</p>
<p></p>
<p>10:59:29</p>
<p>ШМИГАЛЬ Д.А.</p>
<p>Стосовно заборгованості по шахтарях, я вже казав, що держава не має заборгованості. По заборгованостях вугледобувних підприємств, які виникли через недоотримання виручки за відвантажену продукцію і через невиконання деякими директорами Постанови Кабінету Міністрів про спрямування 80 відсотків на виплату зарплат.</p>
<p>Але джерелами фінансування, які передбачає Міністерство енергетики, мають стати наступні перерахування. Близько 500 мільйонів гривень вже перераховано на державні вугледобувні підприємства від Центренерго. Близько 100-150 мільйонів гривень буде додатково перераховано Центренерго протягом цього місяця. Близько 125 мільйонів гривень Міненерго перерозподілено з інших бюджетних програм міністерства. І близько 600 мільйонів гривень буде перераховано на шахти від ДП "Укрвугілля", яке на сьогодні також отримало відповідні кошти. Тобто це джерела погашення тих заборгованостей, які є сьогодні перед шахтарями. Дійсно, ганебне явище, яке виникає через безвідповідальність окремих керівників, по яких будуть прийматись відповідні рішення нашим урядом. Дякую за ваше запитання.</p>
<p>Стосовно наявності вугілля. На сьогоднішній день баланс позитивний, ми видобуваємо і імпортуємо в сумі 2 мільйони тонн в місяць при споживані 1,7 мільйона тонн в місяць. Тобто з вугіллям на сьогоднішній день проблематика, за інформацією Міністерства енергетики, вирішена. Стосовно запасів газу, їх абсолютно вистачає для того, щоб спокійно пройти опалювальний сезон. Всі необхідні рішення для того, щоб забезпечити стабільність енергосистеми, урядом прийняті і приймаються в оперативному порядку.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Слово надається народній депутатці України Скрипці Тетяні Василівні, фракція політичної партії "Слуга народу".</p>
<p></p>
<p>11:01:38</p>
<p>СКРИПКА Т.В.</p>
<p>Прошу передати слово Ігорю Фрісу.</p>
<p></p>
<p><a name=_GoBack></a>ГОЛОВУЮЧИЙ. Ігор Фріс, будь ласка. Ігор Павлович.</p>
<p></p>
<p>11:01:46</p>
<p>ФРІС І.П.</p>
<p>Денис Анатолійович, доброго дня! Ви знаєте, буквально першим питанням сьогоднішнього порядку денного після "години запитань до Уряду" буде Постанова про святкування дат. Одною із дат є 1125-річчя Галича. Ви довший час працювали на Бурштинській ТЕС і, напевно, знаєте про проблеми, які там є. Вчора в Галичі випав сніг, він чорного кольору. Напевно, тільки той, кому нецікаво, не дивився все, що показували соціальні мережі і телебачення. Бурштинська ТЕС вчора випустила невідому кількість чорного диму, який впав повністю на Галич і на території. Снігу немає, все чорне навколо Галичі і навколо повністю Галицького району.</p>
<p>Я звертався до вас стосовно тої проблеми, яка була з людьми, які загинули… людиною, яка загинула. Зараз чи фільтри не працюють, чи що там відбувається, невідомо. Я прошу вжити невідкладних заходів з метою залучення держекоінспекції івано-франківської, яка в тому числі не працює відповідально по цьому питанню. З цим треба щось робити, бо це біда страшна у нас зараз відбувається.</p>
<p></p>
<p>11:02:53</p>
<p>ШМИГАЛЬ Д.А.</p>
<p>Дякую за ваше запитання.</p>
<p>Стосовно ситуації з екоінспекцією зараз попрошу виконувача обов'язки міністра охорони довкілля додати ту інформацію, яка є у нього. Стосовно випадку трагічного, який відбувся, і дійсно постраждали четверо людей. Один з працівників станції, на жаль, загинув. Висловлюю співчуття його рідним. Там проводиться відповідно, порушено відповідно кримінальне провадження. Проводиться відповідне розслідування. За результатами розслідування всі винні в цьому будуть покарані.</p>
<p>Стосовно екологічної ситуації в Галицькому районі. Прошу, пане Стрілець, виконуючий обов'язки міністра охорони довкілля, доповісти.</p>
<p></p>
<p>11:03:34</p>
<p>СТРІЛЕЦЬ Р.О.</p>
<p>Дякую, Денис Анатолійович.</p>
<p>Шановні народні депутати, питання екологічної безпеки, у тому числі в розрізі регіонів, знаходиться на постійному контролі міністерства. На сьогоднішній день працює Державна екологічна інспекція, в якій змінено керівника. І який на сьогоднішній день опікується питаннями побудови системної роботи, у тому числі в роботі з основними підприємствами – забруднювачами.</p>
<p>Одним з найбільших питань по роботі Державної екологічної інспекції є сьогодні постійні недопуски до проведення перевірок на великих об'єктах, які мають вплив на навколишнє середовище. Проте на сьогоднішній день у Верховній Раді зареєстрований законопроект 3091, який покликаний вирішити цю системну проблему і в подальшому налагодить більш дієву роботу цього органу.</p>
<p>Маю сподівання, що найближчим часом цей законопроект буде підтриманий Верховною Радою, і ми зможемо більш дієво забезпечувати контроль.</p>
<p>З приводу екологічної ситуації Галицького району, ми оформимо письмово відповідь на дане запитання і направимо вже вам.</p>
<p>Дякую.</p>
<p></p>
<p>ГОЛОВУЮЧИЙ. Слово надається народному депутату України Мазурашу Георгію Георгійовичу, фракція політичної партії "Слуга народу".</p>
<p></p>
<p>11:04:55</p>
<p>МАЗУРАШУ Г.Г.</p>
<p>Прошу передати слово колезі Олександру Качурі.</p>
<p></p>
<p>11:05:04</p>
<p>КАЧУРА О.А.</p>
<p>Олександр Качура, фракція "Слуга народу". Шановний пане Прем'єр-міністре, я хочу до вас звернутися, і думаю, від більшої частини українських громадян.</p>
<p>Ви знаєте таку назву "Мій юний принц"? Тут казали, що Держкіно погано фінансується. Так от Держкіно виділяє 20 мільйонів гривень на зйомки фільму еротичного, гомосексуального характеру, контекст якого – це використання християнської і біблійної тематики. І це в країні, в якій більшість українців є християнами. <i>(Шум у залі)</i></p>
<p>І в мене питання. Скажіть, чи... Ми, звісно, будемо реєструвати постанову. Яка ваша позиція з цього приводу? І чи ви будете робити все для того, щоб цей фільм так званий не отримав фінансування? Це питання до вас і до Прем'єр-міністра. Яке ваше ставлення до цього?</p>
<p>І питання від депутата Мазурашу до міністра охорони здоров'я, яке він хотів задати. Більшість українців, які вакциновані, вони мають доступ до роботи. Чому і який сенс цих...</p>
<p></p>
<p>11:06:14</p>
<p>ШМИГАЛЬ Д.А.</p>
<p>Прошу на першу половину запитання відповісти міністра культури.</p>
<p></p>
<p>11:06:17</p>
<p>ТКАЧЕНКО О.В.</p>
<p>Перепрошую, Рада з питань кіно при Держкіно розглядає десятки, сотні запитів щодо виділення фінансування. Ви назвали один із сотень фільмів, який фінансує Держкіно. Ні міністерство, ні Держкіно не впливають на рішення членів ради. І я думаю, що оскільки ми говоримо про фільм, про мистецтво, ваші зауваження, напевно, трошки перебільшені. Тим не менше ми діємо в межах і в спосіб закону.</p>
<p>Дякую.</p>
<p></p>
<p>ГОЛОВУЮЧИЙ. Слово надається народній депутатці України Зінкевич Яні Вадимівні, фракція "Європейська солідарність".</p>
<p></p>
<p>11:06:59</p>
<p>ЗІНКЕВИЧ Я.В.</p>
<p>Прошу передати слово Ахтему Чийгозу.</p>
<p></p>
<p>ГОЛОВУЮЧИЙ. Слово передається Ахтему Чийгозу.</p>
<p></p>
<p>11:07:05</p>
<p>ЧИЙГОЗ А.З.</p>
<p>Звертаюся до керівників СБУ, а також МЗС. Ми багато кажемо про санкції наших партнерів щодо Росії. Але саме чомусь у деяких випадках ігноруємо злочинні діяння осіб та підприємств, які підтримують окупаційний режим. Це стосується Марата Хуснулліна, заступника голови уряду Росії, який фактично керує окупаційною владою в Криму і приймає участь в злочині. Те ж саме стосується заводу з виробництва холодильного обладнання в місті Красноперекопськ Автономної Республіки Крим.</p>
<p>Я звернувся з офіційним запитом, депутатським запитом, але чомусь ви мені відповіли в лучшем духе пінг-понгу. Прошу вважати, правоохоронні органи, вважати мою заяву офіційним зверненням для відкриття кримінального провадження.</p>
<p></p>
<p>11:08:16</p>
<p>ШМИГАЛЬ Д.А.</p>
<p>Тоді просто приймаємо вашу заяву як відповідний депутатський запит і передамо її в правоохоронні органи.</p>
<p>Дякую.</p>
<p></p>
<p>ГОЛОВУЮЧИЙ. Завершена відповідь чи ні, я не почув, перепрошую? Да? Дякую.</p>
<p>Далі слово надається народному депутату Кострійчуку Сергію Володимировичу, фракція "Слуга народу".</p>
<p></p>
<p>11:08:40</p>
<p>КОСТРІЙЧУК С.В.</p>
<p>Прошу передати слово Заремському Максиму.</p>
<p></p>
<p>ГОЛОВУЮЧИЙ. Максим Заремський, будь ласка.</p>
<p></p>
<p>11:08:46</p>
<p>ЗАРЕМСЬКИЙ М.В.</p>
<p>Заремський Максим, 202 округ, Чернівецька область. У мене пропозиція до міністра інфраструктури України Кубракова Олександра Миколайовича.</p>
<p>Прошу вас взяти під особистий контроль ситуацію, яка пов'язана з будівництвом мосту в селі Глиниця, яке відбувається в рамках програми "Велике будівництво", адже, спілкуючись на окрузі з людьми, було встановлено, що старий об'єкт демонтовано, а належної переправи, яка об'єднувала два райони, не забезпечено, люди дуже страждають. До мене звертається дуже багато людей, які просять облаштувати належним чином переправу і забезпечити проїзд для швидких і пожежних, взагалі для автомобільної техніки.</p>
<p>Дякую.</p>
<p></p>
<p>11:09:38</p>
<p>КУБРАКОВ О.М.</p>
<p>Доброго дня! Ми візьмемо на контроль цю ситуацію. Але це нормально, коли аварійний міст будують і його розбирають, а замість нього будують новий міст. Тому так було в Чернівецькій області минулого року, коли будували міст через річку Прут, і так само буде з цим мостом.</p>
<p>Тобто ми ситуацію візьмемо під контроль.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Слово надається народній депутатці Гриб Вікторії Олександрівні, позафракційній, будь ласка.</p>
<p></p>
<p>11:10:08</p>
<p>ГРИБ В.О.</p>
<p>Шановний Денисе Анатолійовичу, як мажоритарник міста Щастя (105 округ Луганської області) хочу довести до вашого відома, що вугілля на Луганській ТЕС залишилося до кінця грудня. Після того може бути критична ситуація для всієї Луганської області і не буде опалення в місті Щастя.</p>
<p>Я хочу зазначити, що це є форс-мажорні обставини після того, коли Російська Федерація заборонила поставку вугілля в Україну. Нічого поки що не зроблено урядом, щоб вирішити цю ситуацію. Я хочу почути від вас, як держава буде виконувати свої зобов'язання перед жителями Луганської області і міста Щастя. Тут не можна зсилатися на те, що Луганська ТЕС сьогодні нічого не робить для того, щоб виправити ситуацію, тому що, ще раз повторюю, це форс-мажорні обставини. Це перше питання…</p>
<p></p>
<p>11:11:18</p>
<p>ШМИГАЛЬ Д.А.</p>
<p>Дякую за ваше важливе запитання.</p>
<p>Відповідь. Перше. Опалення в місті Щастя буде. Уряд все для цього зробив, прийнято відповідне протокольне рішення в цю середу, передано в НКРЕКП. НКРЕКП прийняло рішення про запровадження так званої додаткової послуги. І у разі продовження зі сторони Російської Федерації заборони на провезення вугілля на Луганську ТЕС, оскільки іншого шляху залізничного немає, лише через територію Російської Федерації і окуповану територію, буде подаватись газ відповідно за відповідною ціною як додаткова послуга. Всі ці рішення НКРЕКП прийняла. Це дозволяє нам говорити про те, що місто Щастя і відповідна теплоелектростанція буде працювати без перерв, без збоїв, і тепло будуть постачати всім мешканцям міста Щастя та тих прилеглих містечок, які також забезпечуються теплом від цієї станції.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Слово надається народній депутатці України Михайлюк Галині Олегівні, фракція політичної партії "Слуга народу".</p>
<p></p>
<p>11:12:35</p>
<p>МИХАЙЛЮК Г.О.</p>
<p>Прошу передати слово Дмитру Кисилевському.</p>
<p></p>
<p>ГОЛОВУЮЧИЙ. Дмитро Кисилевський, будь ласка.</p>
<p></p>
<p>11:12:41</p>
<p>КИСИЛЕВСЬКИЙ Д.Д.</p>
<p>Доброго дня! Дмитро Кисилевський, місто Дніпро. Шановний Денисе Анатолійовичу, зараз грудень, всі традиційно готуються до Нового року, але не українські експортери. Для них грудень – найстрашніша пора року, бо вони знають, що не зможуть вивести свої товари в ЄС. У них фури у багатокілометрових чергах стоять на під'їздах до польського кордону, бо Польща не надає дозволи на автомобільні перевезення. Така ситуація має місце вже як мінімум чотири роки. Адже Польща щорічно скорочує кількість дозволів, чим прямо порушує, перешкоджає українському експерту в ЄС. Польща прямо порушує цим Угоду про асоціацію з Україною, України з ЄС, бо в угоді записано, що умови не можуть бути погіршені, а саме Польща саме це робить вже чотири роки поспіль.</p>
<p>Тож питання. Чи не час запрошувати наших шановних партнерів в арбітраж з цього приводу? І які плани уряду по вирішенню питання польських дозволів?</p>
<p>Дякую.</p>
<p></p>
<p>11:13:39</p>
<p>ШМИГАЛЬ Д.А.</p>
<p>Дякую. Дякую за ваше важливе і дуже критичне питання. Я попрошу міністра інфраструктури детально відповісти на нього.</p>
<p></p>
<p>11:13:46</p>
<p>КУБРАКОВ О.М.</p>
<p>Доброго дня ще раз. Дякую, Денис Анатолійович.</p>
<p>Щодо порушеного питання, дійсно, питання важливе і складне. Ми зі свого боку робимо все, щоб отримати необхідну кількість дозволів. Вона дійсно, ситуація ще гірша не тільки в тому, що скорочується кількість за останні чотири роки дозволів, а пов'язана з тим, що збільшується наш експорт. Тобто за останні там п'ять-шість років товарообіг між двома країнами збільшився більше ніж у два рази, а паралельно з цим кількість дозволів зменшилася на 40 тисяч.</p>
<p>Тому, звичайно, ми працюємо і з Єврокомісією, і з нашими європейськими колегами, і з польськими колегами, ми готові там піти на будь-які заходи, лише щоб вирішити це питання, тобто шукаємо компроміс з польськими колегами. І теж, я тут, це не зовсім питання до нашого міністерства, але розглядаємо можливість звернення до арбітражу.</p>
<p>Дякую.</p>
<p></p>
<p>11:14:50</p>
<p>ШМИГАЛЬ Д.А.</p>
<p>Я додам, з вашого дозволу. Можна додати ще, пане Голово?</p>
<p></p>
<p>ГОЛОВУЮЧИЙ. Будь ласка, так, звісно.</p>
<p></p>
<p>ШМИГАЛЬ Д.А. Додам ще до цього питання. І я особисто, і Президент України на найвищому політичному рівні в Євросоюзі і також з Республікою Польща ведемо доволі складну і напружену розмову з цього приводу. Ми дійсно розпочали вже переговорні процедури, і дійсно наступний крок – це відповідний арбітраж про невиконання відповідного пункту нашої Угоди про асоціацію одною з країн.</p>
<p>Тому питання ваше абсолютно нагальне, гостре, і, повірте, що ми докладаємо не просто максимум зусиль, а робимо все, що необхідно робити кожного дня в цьому напрямку. Тому сподіваюсь, що вже в найближчий час ми це питання розв'яжемо.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні народні депутати, "година запитань до Уряду" завершена. Давайте подякуємо уряду за участь в роботі Верховної Ради України. <i>(Оплески)</i></p>
<p>Шановні народні депутати, я попрошу вас зайняти свої місця, є невеличка інформація. Я попрошу всіх народних депутатів зайняти місця, тому що уходить тільки уряд.</p>
<p>Наприкінці кожного року, вже за гарною традицією, українські пластуни передають Верховній Раді України Вифлеємський вогонь миру для нагадування про важливість миру, добра, любові та єднання.</p>
<p>Зараз пластуни знаходяться в кулуарах Верховної Ради України. Якщо у народних депутатів не буде заперечень, я запрошу шановних пластунів до зали засідань для передачі Верховній Раді Вифлеємського вогню миру та короткого виступу. Не буде заперечень? Не буде.</p>
<p>Шановні колеги, я запрошую наших вельмишановних пластунів до зали. Звільніть, будь ласка, прохід центральний.</p>
<p>Включіть, будь ласка, мікрофон.</p>
<p></p>
<p>_______________. Дякую.</p>
<p>СКОБ. Шановні депутати, вже стало доброю традицією, що ми у цей передсвятковий час передаємо вам Вифлеємський вогонь миру. Вифлеємський вогонь миру – це не просто полум'я, котре щороку запалюють на місці народження Ісуса Христа, це перш за все символ миру, добра та злагоди, любові до світу та людей, це символ надії, який підтримує нас у цю найтемнішу пору року, знак, що темряве не триватиме вічно і обов'язково наступить світло. Також це нагадування, нагадуванням нам, що на українській землі обов'язково запанує мир, а наші захисники та захисниці повернуться додому святкувати Різдво у сімейному колі.</p>
<p>Бажаємо вам, щоб Вифлеємський вогонь допоміг віднайти мир у ваших душах та нашій країні.<i> (Оплески)</i> А у сесійній залі запанувало порозуміння, щоб працювати на благо усієї країни. <i>(Оплески)</i> Дякую.</p>
<p>Запрошую Голову Верховної Ради прийняти цей вогонь добра і миру. Для нас дуже важливо, що сьогодні цей вогонь запалає в українському парламенті. Нехай він приносить вам тепло та різдвяну радість. <i>(Оплески)</i></p>
<p></p>
<p>ГОЛОВУЮЧИЙ. Дуже дякую.</p>
<p>Від імені українського парламенту давайте подякуємо прекрасним пластунам за таку прекрасну… за такий прекрасний дарунок усім нам, і нехай оце сяйво вогню зігріє нас, наші сім'ї і всю Україну. Дуже вам дякуємо.</p>
<p><i> (Лунає пісня)</i></p>
<p>Дуже вам дякуємо. Давайте ще раз подякуємо нашим шановним пластунам.</p>
<p>Шановні колеги, в мене є пропозиція. Підійшли до мене деякі представники фракцій і груп, щоб сьогодні скоротити перерву з 12 до 12:30. Не хочете скорочувати? Ну, давайте проголосуємо, є пропозиція.</p>
<p>Шановні колеги, я ставлю пропозицію. Відповідно до статті 19 Регламенту Верховної Ради України вноситься пропозиція змінити порядок нашої роботи та працювати сьогодні без перерви з 12:00 до 12:30. Ставлю цю пропозицію на голосування. Прошу народних депутатів... <i>(Шум у залі)</i> "Різне" залишається. А закінчимо тоді о 12:30. О 12:30 починаємо запити, о 13:00 починаємо "Різне". Будь ласка, шановні колеги, прошу... А після цього позачергове.</p>
<p>Прошу голосувати, шановні колеги.</p>
<p></p>
<p>11:22:57</p>
<p>За-224</p>
<p>Рішення не...</p>
<p>Є пропозиція скасувати "Різне", але підходили різні депутати, просили залишити. <i>(Шум у залі)</i> Ставлю тоді пропозицію працювати сьогодні без перерви з 12:00 до 12:30 і скоротити "Різне". Давайте така пропозиція. Прошу голосувати.</p>
<p></p>
<p>11:23:38</p>
<p>За-264</p>
<p>Рішення прийнято.</p>
<p>Шановні колеги, перелік питань, які... перелік питань, що сьогодні пропонується для обговорення, прийняття рішень, нам надано, переходимо до їх розгляду.</p>
<p>Вельмишановні колеги, єдине, що вчора в нас відбулося позачергове з приводу шахтарів, а сьогодні буквально підписали всі представники, керівники фракцій і груп Постанову № 6442 про звернення Верховної Ради України до Кабінету Міністрів України щодо виділення коштів з резервного фонду Державного бюджету України на виплату заробітних плат працівникам державних вугледобувних підприємств.</p>
<p>Шановні колеги, якщо ви не проти, ми сьогодні можемо її проголосувати прямо зараз. Можемо проголосувати?</p>
<p>Тоді, шановні колеги, нам спочатку треба проголосувати питання про включення її до порядку денного. Потім про ad hoc розгляду і прийняття рішення на цьому засіданні, і після цього можемо проголосувати її. Добре?</p>
<p>Шановні колеги, тому спочатку я поставлю пропозицію зараз перейти, змінити порядок черговості і поставити зараз Постанову 6442. Ще раз повторю, це проект Постанови Верховної Ради України про Звернення Верховної Ради України до Кабінету Міністрів України щодо виділення коштів з резервного фонду Державного бюджету України на виплату заробітних плат працівникам державних вугледобувних підприємств.</p>
<p>Готові голосувати? Шановні колеги, прошу голосувати.</p>
<p></p>
<p>11:25:39</p>
<p>За-303</p>
<p>Рішення прийнято.</p>
<p>Шановні колеги, тепер ми переходимо до розгляду цього питання.</p>
<p>Потребує голосування про включення до порядку денного пленарного засідання Постанова (реєстраційний номер 6442) про Звернення Верховної Ради України до Кабінету Міністрів України щодо виділення коштів з резервного фонду Державного бюджету України на виплату заробітних плат працівникам державних вугледобувних підприємств.</p>
<p>Готові голосувати? Прошу голосувати.</p>
<p></p>
<p>11:26:21</p>
<p>За-306</p>
<p>Рішення прийнято.</p>
<p>Шановні колеги, йдемо далі. Я маю поставити питання про розгляд ad hoc та прийняття рішення на цьому пленарному засіданні проекту Постанови Верховної Ради України про Звернення Верховної Ради України до Кабінету Міністрів України щодо виділення коштів з резервного фонду Державного бюджету України на виплату заробітних плат працівникам державних вугледобувних підприємств (реєстраційний номер 6442).</p>
<p>Готові голосувати? Прошу голосувати.</p>
<p></p>
<p>11:27:04</p>
<p>За-312</p>
<p>Рішення прийнято.</p>
<p>Шановні колеги, ми домовлялися без обговорення, я ставлю одразу пропозицію прийняти в цілому проект Постанови про звернення Верховної Ради України до Кабінету Міністрів України щодо виділення коштів з резервного фонду Державного бюджету України на виплату заробітних плат працівникам державних вугледобувних підприємств (реєстраційний номер Постанови 6442).</p>
<p>Готові голосувати? Прошу голосувати.</p>
<p></p>
<p>11:27:44</p>
<p>За-307</p>
<p>Рішення прийнято. Дякую, колеги.</p>
<p>Шановні колеги, йдемо далі. Наступне питання у нас це Постанова 6406. Проект Постанови про відзначення пам’ятних дат і ювілеїв у 2022-2023 роках (6406).</p>
<p>Шановні колеги, буде хтось наполягати? Будуть. Шановні колеги, є ті, хто будуть наполягати. Прошу проголосувати за розгляд цього питання за скороченою процедурою.</p>
<p></p>
<p>11:28:34</p>
<p>За-241</p>
<p>Рішення прийнято.</p>
<p>Шановні колеги, я запрошую до слова першу заступницю голови Комітету з питань гуманітарної та інформаційної політики Констанкевич Ірину Мирославівну. Будь ласка, Ірино Мирославівно.</p>
<p>Я не проти без обговорення. Є фракція, яка наполягає на обговоренні. Обговорення чи ні? Без обговорення, добре. Все, тоді це консенсус. Боже, що робить благодатний вогонь у цій Раді! <i>(Оплески)</i> Дякую, шановні колеги.</p>
<p>Тоді, з вашого дозволу, я ставлю на прийняття рішення. Ставлю пропозицію комітету прийняти в цілому з необхідними техніко-юридичними поправками проект Постанови про відзначення пам’ятних дат і ювілеїв у 2022-2023 роках (номер проекту Постанови 6406).</p>
<p>Шановні колеги, готові голосувати? Прошу голосувати.</p>
<p></p>
<p>11:29:51</p>
<p>За-281</p>
<p>Рішення прийнято. Вітаю, колеги.</p>
<p>Шановні колеги, переходимо до наступного питання. Це теж проект Постанови 6438. Проект Постанови про передачу окремого майна, що забезпечує діяльність Верховної Ради України, на баланс Центру забезпечення службової діяльності Міністерства оборони та Генерального штабу Збройних Сил України.</p>
<p>Шановні колеги, ми теж маємо зробити пару процедурних голосувань, а потім вирішимо, як ми будемо приймати це рішення. Насамперед я ставлю пропозицію про включення до порядку денного пленарного засідання проекту Постанови про передачу окремого майна, що забезпечує діяльність Верховної Ради України, на баланс Центру забезпечення службової діяльності Міністерства оборони та Генерального штабу Збройних Сил України (реєстраційний номер проекту 6438).</p>
<p>Шановні колеги, готові голосувати? Прошу голосувати.</p>
<p></p>
<p>11:31:05</p>
<p>За-299</p>
<p>Рішення прийнято.</p>
<p>Наступне. Я ставлю пропозицію щодо ad hoc, голосування ad hoc щодо розгляду та прийняття рішення на цьому пленарному засіданні проекту Постанови про передачу окремого майна, що забезпечує діяльність Верховної Ради України, на баланс Центру забезпечення службової діяльності Міністерства оборони та Генерального штабу Збройних Сил України (реєстраційний номер проекту 6438).</p>
<p>Шановні колеги, готові голосувати? Прошу голосувати ad hoc зараз розглядати щоб.</p>
<p></p>
<p>11:31:51</p>
<p>За-303</p>
<p>Рішення прийнято.</p>
<p>І наступне питання. Я ставлю розгляд цього питання за скороченою процедурою. Шановні колеги, прошу проголосувати.</p>
<p></p>
<p>11:32:17</p>
<p>За-239</p>
<p>Рішення прийнято.</p>
<p>Шановні колеги, є необхідність обговорювати це питання, да?</p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>11:32:30</p>
<p>ГОЛОВУЮЧИЙ. Будь ласка, слово для виступу надається Руслану Олексійовичу Стефанчуку, Голові Верховної Ради України.</p>
<p></p>
<p>11:32:42</p>
<p>СТЕФАНЧУК Р.О.</p>
<p>Шановні колеги, вашій увазі пропонується для розгляду проект Постанови Верховної Ради України про передачу окремого майна, що забезпечує діяльність Верховної Ради України, на баланс Центру забезпечення службової діяльності Міністерства оборони та Генерального штабу Збройних Сил України (реєстраційний номер 6438).</p>
<p>Метою прийняття цієї постанови є матеріально-технічне сприяння Міністерству оборони України та Збройним Силам України щодо здійснення заходів із захисту суверенітету, територіальної цілісності та недоторканності держави від збройної агресії Російської Федерації.</p>
<p>Цим проектом пропонується передати на баланс Центру забезпечення службової діяльності Міністерства оборони та Генерального штабу Збройних Сил України транспортні засоби у кількості 60 одиниць. Прийняття цієї постанови забезпечить Міністерство оборони України та Збройні Сили України транспортними засобами, необхідними при здійсненні заходів із захисту суверенітету, територіальної цілісності та недоторканності держави від збройної агресії Російської Федерації.</p>
<p>З огляду на наведене вище прошу підтримати цю постанову. Дякую, колеги.</p>
<p></p>
<p>ГОЛОВУЮЧИЙ. Дякуємо, Руслан Олексійович.</p>
<p>Від комітету, будь ласка. Євтушок. Будь ласка.</p>
<p></p>
<p>11:33:54</p>
<p>ЄВТУШОК С.М.</p>
<p>Шановна президія, шановні народні депутати України! Згідно з дорученням Голови Верховної Ради України Стефанчука Руслана Олексійовича, оголошеним на пленарному засіданні Верховної Ради України 16 грудня цього року, сьогодні відбулося засідання комітету, на якому було розглянуто проект Постанови Верховної Ради України про передачу окремого майна, що забезпечує діяльність Верховної Ради України, на баланс Центру забезпечення службової діяльності Міністерства оборони та Генерального штабу Збройних Сил України (реєстраційний номер 6438), підписаний керівництвом Верховної Ради України та народними депутатами України, представниками депутатських фракцій і депутатських груп.</p>
<p>Вказаним проектом пропонується передати з балансу Автобази Управління справами Апарату Верховної Ради України на баланс Центру забезпечення службової діяльності Міністерства оборони та Генерального штабу України Збройних Сил України, Міністерства оборони автомобілі та інші транспортні засоби в кількості 60 одиниць.</p>
<p>Верховною Радою України сьомого скликання було прийнято подібну Постанову за номером 1627-7, відповідно до положень якої передбачалася передача транспортних засобів Автобази Верховної Ради України на баланс Міністерства внутрішніх справ України.</p>
<p>На підставі положень статті 2 Закону України "Про правовий режим майна, що забезпечує діяльність Верховної Ради України", якою передбачено, що розпорядження, відчуження і передача державного майна, що забезпечує діяльність Верховної Ради України та знаходиться на її балансі або в її віданні, проводиться лише за рішенням Верховної Ради України.</p>
<p>Комітет ухвалив висновок на вказаний проект постанови та рекомендую Верховній Раді України визначитися шляхом голосування щодо його прийняття.</p>
<p>Дякую, шановні колеги, за увагу.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>11:35:50</p>
<p>ГОЛОВУЮЧИЙ. Дякую.</p>
<p>Шановні колеги, є необхідність обговорювати? Два – за, два – проти, будь ласка, запишіться.</p>
<p>Слово надається народній депутатці Гринчук Оксані Анатоліївні, фракція політичної партії "Слуга народу".</p>
<p></p>
<p>11:36:23</p>
<p>ГРИНЧУК О.А.</p>
<p>Прошу передати слово Павлу Фролову.</p>
<p></p>
<p>ГОЛОВУЮЧИЙ. Будь ласка, Фролов.</p>
<p></p>
<p>11:36:36</p>
<p>ФРОЛОВ П.В.</p>
<p>Доброго дня, шановні колеги! Прошу підтримати цей проект постанови, який передбачає передачу на потреби Збройних Сил України 60 автомобілів, які належать Верховній Раді. Це дуже корисна справа. Прошу підтримати.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Слово надається народній депутатці України Іоновій Марії Миколаївні, фракція політичної партії "Європейська солідарність".</p>
<p></p>
<p>11:37:00</p>
<p>ІОНОВА М.М.</p>
<p>Прошу передати слово Софії Федині.</p>
<p></p>
<p>ГОЛОВУЮЧИЙ. Федина Софія Романівна, будь ласка.</p>
<p></p>
<p>11:37:13</p>
<p>ФЕДИНА С.Р.</p>
<p>"Європейська солідарність" буде підтримувати цей проект постанови щодо передачі автомобілів, але в мене залишаються конкретні зауваження, які би я просила шановних колег депутатів не ігнорувати, а дещо обдумати. Справа в тому, що нашим хлопцям і дівчатам на передовій треба не вживана техніка, а потрібна техніка нова, яка допоможе виконувати свої бойові завдання у повну силу.</p>
<p>Другий важливий момент полягає в тому, що цю техніку ми передаємо сьогодні Центру забезпечення службової діяльності Міністерства оборони і Генеральному штабу Збройних Сил України. Я уточняю, це тут, в Києві. І я маю надію, що керівництво буде мати достатньо совісті і снаги, щоб передати можливі автомобілі так само туди, коли вони є найбільше потрібні, в зону проведення операції Об'єднаних сил.</p>
<p>Водночас ми маємо прийняти стратегічне рішення щодо поставок автомобільної техніки до Збройних Сил України. Ситуація насправді є критичною, тому що некомплект складає понад 10 тисяч одиниць, а за таких умов захищати Україну в повній мірі є досить-таки складно.</p>
<p>Водночас, користаючись нагодою, я хочу підняти питання знову ж таки по дизелю, тому що ми маємо відповідь Міністерства оборони, в якому сказано про те, що до кінця року буде проведено до 55 відсотків поставки потрібного дизелю, а Прем'єр-міністр, перепрошую, бреше з цієї трибуни, що в нас, прекрасна маркіза, все абсолютно добре. Також додам до цього питання, що Україна не використовує усі спроможності щодо залучення місцевих вітчизняних виробників до забезпечення автотехнікою Збройних Сил України. А ми маємо якомога більше використовувати внутрішні можливості, бо це і дешевше, і корисніше для Збройних Сил України.</p>
<p></p>
<p>ГОЛОВУЮЧИЙ. Слово надається народному депутату Шуфричу Нестору Івановичу, фракція "Опозиційна платформа - За життя". Будь ласка, Нестор Іванович.</p>
<p></p>
<p>11:39:29</p>
<p>ШУФРИЧ Н.І.</p>
<p>Дякую. Шановні колеги, нібито непогана ініціатива. І дійсно, якщо там вже, як кажуть, мотлох не потрібен цей Верховній Раді, можливо, на запчастини його там ще хтось щось знайде в межах Міністерства оборони. Але у мене завжди виникає питання: нам треба вирішувати питання по суті чи політизувати? Нам, як це говориться в житті: ехать или на машине шашечки рисовать? При чому тут передача майна від Верховної Ради до Міністерства оборони – агресія Росії. У нас Байден говорить не так – агресія Росії, говорять, що Меркель у нас порівнюють з певними тваринами. Цього порівняльщика вже, наскільки нам сьогодні вранці сказали, відсторонили від прямих ефірів принаймні, більше він не буде пані Меркель порівнювати з домашніми тваринами.</p>
<p>Давайте знімемо напругу, тому що будь-яка така вставка позбавляє голосів. Я вважаю, що ми маємо шукати те, що об'єднає цю Верховну Раду, тому що дуже непрості часи почнуться з січня. Ми зараз на п'ять тижнів розбігаємось, щоб не дивитись один одному в очі, як то кажуть, щоб отдохнули друг от друга. Ну, є такий гріх, проголосували за це. У мене, чесно кажучи, рука не піднялась, щоб ми до канікул п'ять тижнів не працювали. Добре, проголосували, як кажуть люди, і бог нам суддя.</p>
<p>Але давайте все ж таки шукати те, що буде об'єднувати нас, а не те, що буде роз'єднувати. І навіть питання, які заслуговували б, можливо, одностайності і компромісу, знову пропускають через політичну площину. Ну, чесно кажучи, і шкода і за нас з вами, і за людей, які нас дивляться.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Слово надається народному депутату Костенку Роману Васильовичу, фракція "Голос", будь ласка.</p>
<p></p>
<p>11:41:39</p>
<p>КОСТЕНКО Р.В.</p>
<p>Роман Костенко, фракція "Голос". Шановні колеги, дійсно, добре, що ми передаємо якісь автомобілі до Збройних Сил України з Верховної Ради. Ми розуміємо, що це за автомобілі, це автомобілі, які були у нас в розвозі, які ще вчора їздили, розвозили нас, "тойоти камрі". Можливо, вони вплинуть якось на обороноздатність нашої країни, і це добре.</p>
<p>Але я хочу сказати, що нам потрібно підходити до питання комплексно. І проблема легкових автомобілів, зокрема позашляховиків, вона стоїть дуже гостро в наших Збройних Силах. І, зокрема, Комітет з питань національної безпеки, оборони і розвідки вже два роки цим питанням опікується, і ми неодноразово говорили і міністру оборони, і Головнокомандувачу про те, що потрібно вже замінювати ті старі "УАЗи", які стоять з 60-х років на озброєнні і ніхто з ними нічого не робить. Тому потрібно приймати рішення закупати нові автомобілі позашляховики. І ми як Верховна Рада не повинні передавати 60 автомобілів, а знайти кошти, додати їх до військового бюджету і зробити так, щоб нові автомобілі були закуплені і попали на фронт. Це що стосується легкових автомобілів.</p>
<p>Далі. У нас є дуже велика проблема щодо вантажних автомобілів, яких зараз ніде немає, ми їх шукаємо на європейському вже пространстве. Наш завод "КрАЗ" вже ліг, а все озброєння, яке у нас останнім часом ставилося, ставилося саме на ці автомобілі. Тому потрібно нам прийняти державницьке рішення, що робити з тим, щоб знайти новий вантажний автомобіль для Збройних Сил.</p>
<p>Тому ще раз, ми це рішення підтримуємо, але вирішувати потрібно проблему в комплексі. Дякую,</p>
<p></p>
<p>ГОЛОВУЮЧИЙ. Дякую.</p>
<p>Слово надається Тарасу Івановичу Батенку, бачу, Михайло Михайлович Цимбалюк. І після цього хто вирішить з вас. Ви будете, так? Павло Андрійович, ви, чи Шахов? Ви, добре.</p>
<p>Будь ласка, тоді зараз Батенко, потім Цимбалюк, потім Павло Андрійович.</p>
<p></p>
<p>11:43:55</p>
<p>БАТЕНКО Т.І.</p>
<p>Дякую, шановний Руслан Олексійович.</p>
<p>Всі кроки, які сприяють зміцненню матеріально-технічного стану Міністерства оборони, наша депутатська група "За майбутнє", безумовно, підтримує. Рівно ж я нагадую депутатам Верховної Ради, що відповідно до розпорядження Голови Верховної Ради України по завершенню цього пленарного засідання нас чекає позачергове пленарне засідання, яке ініціює наша депутатська група "За майбутнє" разом з іншими фракціями і групами парламенту стосовно відтермінування введення РРО для наших ФОПів. Ми хочемо, щоб все суспільство побачило, як, по-перше, депутати народні прийдуть, народні обранці прийдуть на це засідання і як вони проголосують, і як будуть розглядати, приймати рішення з цього питання.</p>
<p>Прохання до зали прийти і проголосувати, і підтримати наше мікропідприємництво в цей непростий для України час.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Слово надається Цимбалюку Михайлу Михайловичу.</p>
<p></p>
<p>11:44:50</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Наша команда, звісно, підтримує таку ініціативу щодо передачі не нових 60 автомобілів на користування Міністерства оборони. Але в період війни наші хлопці як на передовій, так і в інших частинах, які дислокуються по всій території України, потребують і заслуговують нової техніки. Звичайно, над цим потрібно працювати.</p>
<p>Я думаю, що ці автомобілі однозначно підуть у війська, бо це не нові, їх потрібно ремонтувати. Вони однозначно не будуть використовуватись заступниками міністра, тому що вони не є броньовані.</p>
<p>Через те, шановні колеги, це питання забезпечення військ потребує комплексного вирішення. А решта нехай буде на совісті влади і уряду, як будуть використовуватись ті всі інші нові, які поступають як озброєння і допомога наших партнерів.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Бакунець Павло Андрійович. І після цього, шановні колеги, переходимо до голосування. Будь ласка.</p>
<p></p>
<p>11:46:02</p>
<p>БАКУНЕЦЬ П.А.</p>
<p>Народні депутати! Павло Бакунець, Львівщина, депутатська група "Довіра". Однозначно, що є гарною ініціативою в переддень Різдвяних свят, Миколая Святого робити подарунки, особливо подарунки українському війську. Це добра ініціатива, надіюсь, весь зал її підтримає.</p>
<p>Однак в ці дні також потрібно подумати як про наших воїнів захисників на сході, так і про їхні сім'ї, і про їхні родини, котрі залишаються вдома. Потрібно ще раз наголосити профільному міністерству про те, щоб добудувати житло для наших військових, аби вони, повертаючись зі сходу, мали можливість отримувати нові помешкання і там у них комфортно проживати. На це слід звернути увагу, виділені кошти є в наступному бюджеті, віримо, що житло для військових буде добудовано, а наші захисники разом з родинами отримають комфортні умови...</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, переходимо до прийняття рішення.</p>
<p>Шановні колеги, я ставлю на голосування пропозицію комітету прийняти в цілому проект Постанови про передачу окремого майна, що забезпечує діяльність Верховної Ради України, на баланс Центру забезпечення службової діяльності Міністерства оборони та Генерального штабу Збройних Сил України.</p>
<p>Шановні колеги, готові голосувати? Прошу голосувати.</p>
<p></p>
<p>11:48:06</p>
<p>За-311</p>
<p>Рішення прийнято. Дякую, шановні колеги.</p>
<p>Переходимо далі, наступне питання. Наступне питання це друге читання, законопроект 4577. Це проект Закону про внесення змін до Податкового кодексу України щодо державної підтримки сфери спорту.</p>
<p>Я запрошую до слова заступника голови Комітету з питань фінансів, податкової та митної політики Ковальчука Олександра Володимировича.</p>
<p>Шановні колеги, хто буде ставити… Давайте спочатку, як завжди, хто вимагає підтримати свої пропозиції, врахувати їх, а потім на підтвердження.</p>
<p>2-а, Гетманцев. Не наполягає? Не наполягає.</p>
<p>4-а, Гетманцев. Не наполягає.</p>
<p>5-а, Рудик Сергій Ярославович. Не наполягає.</p>
<p>6-а, Рудик Сергій Ярославович. А, з Южаніною він. Так, будь ласка, Ніна Петрівна Южаніна. 6 поправка.</p>
<p></p>
<p>11:49:04</p>
<p>ЮЖАНІНА Н.П.</p>
<p>Шановні колеги, я хотіла би нагадати, в чому суть цього проекту закону. Це якраз про встановлення ставки 7 відсотків податків на додану вартість на квитки для доступу на всеукраїнські та міжнародні спортивні заходи. Але зараз з'явилася ще одна норма, яка говорить про звільнення вартості цих квитків від податку на доходи фізичних осіб і військового збору. Це квитки, які викупаються спонсорами спортивних змагань, а серед них це є Parimatch, Favbet, VBET і інше. Тобто до другого читання суть цього проект закону кардинально змінилася. Ми про це обговорювали, що не можна допускати таких змін.</p>
<p>Я просила би все ж таки говорити про вартість ПДВ на… про встановлення ставок ПДВ 7 відсотків лише на квитки, і далі обговорювати можливість поширення популяризації спортивних заходів не тільки на центральному рівні, але точно не вносити ті зміни, які були запропоновані.</p>
<p>Прошу 6 поправку поставити…</p>
<p></p>
<p>ГОЛОВУЮЧИЙ. Позиція комітету, будь ласка, коротко.</p>
<p></p>
<p>11:50:14</p>
<p>КОВАЛЬЧУК О.В.</p>
<p>Комітетом було прийнято рішення зупинитися на формулюванні, яке зазначено у правці номер 3. Деталізація, де саме проводиться змагання – не потрібно.</p>
<p>І ми прийняли, шановні колеги, консолідоване рішення щодо абсолютно всіх норм і правок в даному законопроекті. Саме там, у комітеті в нас відбувалася тривала фахова дискусія, де ми з вами обговорювали деталі. Дана правка була відхилена. В нас все.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, 6 поправка авторства народних депутатів Южаніної і Рудика, вона комітетом відхилена. Ставлю її на голосування. Прошу голосувати.</p>
<p></p>
<p>11:51:06</p>
<p>За-100</p>
<p>Рішення не прийнято.</p>
<p>7 поправка. Ніна Петрівна, будете ставити чи ні? Ніна Петрівна, будете 7-у?</p>
<p>Будь ласка, 7 поправка, Южаніна Ніна Петрівна.</p>
<p></p>
<p>11:51:13</p>
<p>ЮЖАНІНА Н.П.</p>
<p>Дивіться, ми на комітеті обговорювали ці поправки і не знайшли порозуміння. Звісно, "слуги народу" підтримують свою ідею, а я наполягаю на поправках і якраз на можливості встановлення ставки 7 відсотків не тільки на загальнодержавному чи загальнонаціональному рівні, а щоби стосувалися дорогих квитків, і про це 8 поправка.</p>
<p>Наприклад, ви знаєте, що у ложах вартість квитків досягає до тисячі доларів? Невже ви вважаєте необхідним для таких дорогих квитків також встановлювати ставку 7. Тому я пропоную обмежитися розміром вартості квитка 0,1 розміру мінімальної заробітної плати, тоді це було би логічно. Прошу підтримати 8 поправку.</p>
<p></p>
<p>ГОЛОВУЮЧИЙ. 7-а, спочатку 7-а. Чи ви 8-у, Ніна Петрівна, я не можу зрозуміти? Ніна Петрівна, я дав вам слово по 7-й, ви доповідали 8-у. Я правильно розумію? Тоді я ставлю 7-у, потім 8-у, добре.</p>
<p>Шановні колеги, ставлю 7 поправку Ніни Петрівни Южаніної. Комітетом вона відхилена. Прошу визначатися та голосувати.</p>
<p></p>
<p>11:52:42</p>
<p>За-109</p>
<p>Рішення не прийнято.</p>
<p>Я можу зразу 8-у поставити, по якій ви доповідали. Так, Ніна Петрівна?</p>
<p>Ставлю 8 поправку Ніни Петрівни Южаніної. Комітетом вона відхилена. Прошу визначатися та голосувати.</p>
<p></p>
<p>11:53:10</p>
<p>За-111</p>
<p>Рішення не прийнято.</p>
<p>9 поправка. Ніна Петрівна, будь ласка.</p>
<p></p>
<p>11:53:14</p>
<p>ЮЖАНІНА Н.П.</p>
<p>Це, колеги, вам навчання назавжди, коли ми приймали в першому читанні, то всі говорили, що ми передивимося якраз ці критерії дорогих квитків і тим, щоби ставка 7 відсотків застосовувалася, якщо ми хочемо популяризації спортивних заходів і спорту, то не тільки на всеукраїнському та міжнародному рівні. А в 9 поправці я пропоную: а також постачання квитків на фізкультурно-реабілітаційні, фізкультурно-оздоровчі, фізкультурно-спортивні рівні областей, міст, районів, міст, селищ та сіл. Скажіть, будь ласка, чим відрізняються організатори дорогезних заходів від організаторів послуг, які надаються саме в таких населених пунктах?</p>
<p>І ще раз звертаю увагу про те, що це 9 поправка моя остання, прошу підтримати. Але все ж таки хотіла би пояснення, чому звільнення іде ПДФО військового збору для квитків, які будуть організатори і спонсори спортивних заходів робити? Будь ласка, озвучте, чому ви прийняли це рішення, і що ви будете робити в подальшому.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>11:54:22</p>
<p>КОВАЛЬЧУК О.В.</p>
<p>Щодо вартості квитка. На засіданні комітету консенсусним рішенням було прийнято наступне рішення, що вартість сукупну у розрахунку на рік вартості квитка не перевищує двох розмірів мінімальної заробітної плати, встановленої на 1 січня податкового звітного року.</p>
<p>Правка була відхилена. Прошу колег підтримати. Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, 9 поправка народної депутатки Южаніної. Комітет її відхилив. Прошу визначатись та голосувати.</p>
<p></p>
<p>11:55:11</p>
<p>За-107</p>
<p>Рішення не прийнято.</p>
<p>Я перепрошую, підходив народний депутат Рудик, ми пропустили 5 поправку. Будь ласка, Рудик, а потім до мене підійшли, Колтунович буде ставити 3 поправку.</p>
<p>А ви яку? Говорять, що вчора мені направили в СЕДО лист, тому я мушу передати їм 3 поправку. 3-я у вас тільки? 1-а, 3-я, 10-а, Олександр Сергійович, я перепрошую.</p>
<p>Тоді спочатку Рудик, будь ласка.</p>
<p></p>
<p>11:55:45</p>
<p>РУДИК С.Я.</p>
<p>Шановні колеги, суть моєї правки полягає в тому, щоб зробити цю пільгу для всіх без винятку масових заходів спортивного характеру в Україні, включаючи реабілітаційні, спортивно-реабілітаційні, масовий спорт. В іншому випадку виглядає, що це лобізм для окремої групи змагань.</p>
<p>Колеги, давайте підтримувати спорт в усій державі на всіх рівнях, на всіх рівнях спортивних змагань, по відношенню до всіх категорій людей, які беруть участь в спортивних змаганнях.</p>
<p>Прошу поставити на голосування мою правку.</p>
<p></p>
<p>ГОЛОВУЮЧИЙ. Шановні колеги, поправка номер 5 народного депутата Рудика. Вона відхилена. Прошу визначатись та голосувати.</p>
<p></p>
<p>11:56:46</p>
<p>За-99</p>
<p>Рішення не прийнято.</p>
<p>Шановні колеги, ми завершили голосування поправок, які ставилися на врахування. Зараз я прошу народних депутатів зайняти свої місця, ми переходимо до поправок, які будуть ставитися на підтвердження. Нагадую, що для того, щоб підтвердити, треба набрати 226 голосів.</p>
<p>Тому, шановні колеги, в мене справді є лист від Артура Володимировича з тим, що вони будуть ставити 1-у, 3-ю і 10-у поправки.</p>
<p>Артур Володимирович, будь ласка, 1 поправка.</p>
<p></p>
<p>11:57:20</p>
<p>ГЕРАСИМОВ А.В.</p>
<p>Шановні колеги, от я просто хотів би, щоб, по-перше, ставлю 1 поправку на підтвердження для того, щоб… по-перше, хочу почути пояснення комітету, по-друге, ставлю її на підтвердження.</p>
<p>Але от тільки що ставилися для того, щоб бути врахованими, поправки народних депутатів Ніни Южаніної і Сергія Рудика. І вони казали про те, щоб не тільки дорогі змагання в Києві отримали цю пільгу, а отримали пільги квитки, які продаються на дитячі й інші змагання міжнародного і загальноукраїнського рівня в обласних центрах, у районних центрах і так далі. Слухайте, ви що, робите зараз договорняк тільки для якихось, вибачте, елітних змагань у Києві? Бо виглядає саме так, тим, що ви відхилили ці поправки.</p>
<p>Із "слуг", от ті, хто чув уважно суть поправок від Ніни Петрівни і Сергія Рудика, вони підтримали, навіть зі "слуг народу". Всі інші навіть не слухали.</p>
<p>Тому цей закон зараз просто стає якимось договорняком і…</p>
<p></p>
<p>ГОЛОВУЮЧИЙ. Шановні колеги, 1 поправка, вона комітетом врахована. Це поправка народного депутата Гетманцева, вона стосується назви закону. Але народний депутат Артур Герасимов просить поставити її на підтвердження.</p>
<p>Шановні колеги, комітет наполягає на тому, щоб вона залишилася врахованою. Тому, шановні колеги, прошу голосувати.</p>
<p></p>
<p>11:59:04</p>
<p>За-245</p>
<p>Рішення прийнято.</p>
<p>3 поправка, будь ласка, Артур Герасимов. Артур Володимирович.</p>
<p></p>
<p>11:59:13</p>
<p>ГЕРАСИМОВ А.В.</p>
<p>Шановні колеги, уважно послухайте. По-перше, ця поправка внесена з грубим порушенням 116 статті, але не це головне. Уважно почитайте, що в цій поправці. А в цій поправці знімають військовий збір з дорогих квитків на елітні змагання. Ну, як це можна робити?</p>
<p>Тому, шановні колеги, багато були на фронті, багато допомагали фронту, ну, як можна чіпати військовий збір в цьому випадку? Я пропоную цю поправку категорично не підтримувати, категорично. Поставите на підтвердження – і категорично не підтримаєте всіх тих, хто за Україну і українську армію.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, 3 поправка народного депутата Гетманцева, вона комітетом врахована. Артур Володимирович просить поставити на підтвердження. Я так розумію, що комітет наполягає, щоб вона так і залишилася врахованою.</p>
<p>Тому, шановні колеги, прошу голосувати.</p>
<p></p>
<p>12:00:29</p>
<p>За-211</p>
<p>Рішення не прийнято.</p>
<p>Шановні колеги, яка наступна поправка? 10-а.</p>
<p></p>
<p>12:00:44</p>
<p>ГЕРАСИМОВ А.В.</p>
<p>Щиро дякую тим, хто дочитався нарешті, що там записали.</p>
<p></p>
<p>ГОЛОВУЮЧИЙ. Будь ласка, Колтунович.</p>
<p></p>
<p>12:00:53</p>
<p>КОЛТУНОВИЧ О.С.</p>
<p>Дякую, шановний пане Голово.</p>
<p>Дивіться, 10 поправка є технічна. Власне, два слова по попередній, 3-й, поправці. Наприклад, 116 стаття Регламенту говорить про те, що пропозиції і поправки до законопроекту, який готується до другого читання, можуть вноситись, увага, лише до того тексу законопроекту, який прийнятий Верховною Радою за основу. Але я там не бачив, в першому читанні, наприклад, внесення змін до бюджету в рамках програми "єПідтримка". Тобто ви не можете взагалі, в принципі, цю поправку розглядати, тому що її не було під час голосування в першому читанні.</p>
<p>Тому з цієї точки зору якраз добре, що провалили попередню поправку, тому що ініціативи Президента мають, якщо вони і мають місце, то проводитись окремо, а не в шкурний спосіб їх засовувати мають у відповідні поправки. Тому за це дякую.</p>
<p>А що стосується цієї поправки, вона є технічною. Я не наполягаю на голосуванні.</p>
<p>Дякую.</p>
<p></p>
<p>ГОЛОВУЮЧИЙ. Дякую. Шановні колеги, ми завершили розгляд цього закону. Переходимо до прийняття рішення.</p>
<p>Шановні колеги, ставлю пропозицію комітету тоді прийняти в другому читанні та в цілому з необхідними техніко-юридичними поправками проект Закону про внесення змін до Податкового кодексу України щодо державної підтримки сфери спорту (реєстраційний номер проекту 4577).</p>
<p>Готові голосувати? Прошу голосувати.</p>
<p></p>
<p>12:02:30</p>
<p>За-287</p>
<p>Рішення прийнято. Закон прийнятий в цілому.</p>
<p>Ідемо далі, шановні колеги. Наступне. Наступний законопроект 6265. Це проект Закону про внесення змін до статті 11 Закону України "Про державну підтримку кінематографії в Україні" (щодо усунення технічних та логічних неузгодженостей). Я запрошую за трибуну заступника голови Комітету з питань гуманітарної та інформаційної політики Сушка Павла Миколайовича.</p>
<p>А поки я пропоную розглянути це питання за скороченою процедурою. Шановні колеги, скорочена процедура. Голосуємо, будь ласка.</p>
<p></p>
<p>12:03:22</p>
<p>За-242</p>
<p>Рішення прийнято. Будь ласка, Павло Миколайович, за трибуну. Сушко Павло Миколайович, ваш законопроект.</p>
<p></p>
<p>12:03:40</p>
<p>СУШКО П.М.</p>
<p>Шановні колеги, у вересні 2019 року Верховною Радою прийнято важливий закон щодо запуску системи кешрібейтів в Україні для іноземних кіностудій, які знімають свої фільми на території нашої держави. Завдяки цієї ініціативи вдалося залучити великі іноземні кінокомпанії, які повірили в нашу країну та почали знімати у нас свої фільми, не десь за кордоном, а у нас саме. І привозять сюди свої інвестиції.</p>
<p>Наразі ці проекти проходять процедуру в Держкіно на отримання кешрібейтів, які ми обіцяли їм повернути, як це працює у всьому світі. І це дуже важливо сьогодні, тому що це перший прецедент, коли ми маємо виплатити те, що обіцяли.</p>
<p>В силу своєї специфіки ця система має багато нюансів. На практиці стало зрозуміло, що є декілька положень у законі, які технічно і логічно не узгоджені та фактично заблокували цю процедур. Невтішним є і те, що деякі кінопроекти, у тому числі великих мейджерських студій світового рівня, чекають на виправлення ситуації вже кілька місяців.</p>
<p>Тому метою законопроекту номер 6265 є виправлення логічних неузгодженостей і невідкладного розблокування процесу отримання рібейтів. Зміни до закону мають суто уточнюючий, технічний характер. Ми основне рішення вже прийняли: ми маємо виплачувати.</p>
<p>Однією із змін, що вноситься законопроектом, є уточнення назви реєстраційного документу іноземного суб'єкта кінематографії. У чинній редакції закону такий документ названий випискою з Єдиного державного реєстру юридичних осіб, фізичних осіб-підприємців та громадських формувань. Очевидно, що іноземний суб'єкт кінематографії не може мати українського реєстраційного документу. Законопроектом ми виправляємо це і називаємо так, як мають називатися документи іноземної особи.</p>
<p>У фінальному тексті назва документу техніко-юридично вдосконалена за рекомендаціями ГНЕУ і Комітету з питань антикорупційної політики. А отже, пропонуємо виправити назву документу техніко-юридичними правками в пункті 1 законопроекту номер 6265 на наступну: "витяг з відповідного реєстру, що ведеться країною резидентства юридичної особи (іноземного суб'єкта кінематографії), оформленого з дотримання правил легалізації документів для дії за кордоном".</p>
<p>Також законопроектом уточнюються види документів, які потрібно для повноцінного підтвердження відповідності кінопроекту культурному тесту з врахуванням пропозицій ГНЕУ.</p>
<p>Тому пропонується викласти підпункт 2 законопроекту, не змінюючи його суті наступним чином: "пункт 3 абзацу другого частини дев'ятої викласти у новій редакції такого змісту: копії первинних бухгалтерських документів на підтвердження сум понесених кваліфікованих витрат. Такі документи подаються лише щодо витрат, що належать до кваліфікованих".</p>
<p>Також усувається різночитання між частинами дванадцятою і тринадцятою статті 11. Зокрема, частина дванадцять приводиться у відповідність іншим нормам Закону про порядок перерахування кешрібейтів іноземному виробнику. Додатково до цього ГНЕУ та Комітет з питань антикорупційної політики зауважили, що до чинного закону потрібно додати ще строк перерахування рібейтів іноземному виробнику від національного виробника, який надав послуги у виробництві і через які виплачується кешрібейт. Однак перерахування кешрібейтів національному виробнику – це безальтернативний обов'язок за законом, до того ж є господарське зобов'язання з іноземними клієнтами. Наразі дуже важливо невідкладно закрити питання заблокованих кінопроектів<i> </i>в цьому році, оскільки проекти чекають вже досить тривалий час.</p>
<p>За результатами проведеного обговорення комітет рекомендує Верховній Раді України проект Закону номер 6265 прийняти за основу та в цілому з урахуванням пропозицій комітету.</p>
<p>Я прошу підтримати імідж нашої держави, колеги. Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, є необхідність обговорювати? Чи, можливо, перейдемо до голосування одразу? Обговорення? Добре, будь ласка, запишіться: два – за, два – проти.</p>
<p>Слово надається народному депутату України Саврасову Максиму Віталійовичу, фракція політичної партії "Європейська солідарність". Павло Миколайович, ви вже можете йти.</p>
<p></p>
<p>12:08:20</p>
<p>САВРАСОВ М.В.</p>
<p>Прошу передати слово Олексію Гончаренку.</p>
<p></p>
<p>ГОЛОВУЮЧИЙ. Олексій Олексійович Гончаренко, будь ласка.</p>
<p></p>
<p>12:08:33</p>
<p>ГОНЧАРЕНКО О.О.</p>
<p>Олексій Гончаренко, "Європейська солідарність". Абсолютно правильний закон. Закликаю всіх підтримати його, голосувати треба за основу і в цілому, щоб в цьому році це питання виправити для того, щоб дійсно якомога більше приїжджали знімати в Україну, тому що це питання промоції нашої держави і це є дуже правильно. Ми взагалі маємо розвивати, культура має стати для нас питанням номер один. Це питання не просто культури, це питання не просто більш культурних та освічених людей – це питання нашої національної безпеки, це питання протидії російській агресії, це питання місця України в світі. Тож ця тема, яку ми маємо всі однозначно підтримувати, до чого я вас всіх закликаю.</p>
<p>І взагалі чим більше буде зніматися таких фільмів в Україні, тим краще. Ми всі хочемо, щоб тут був Netflix і знімав свої фільми. Сьогодні, до речі, Netflix вже коштує більше ніж Газпром. Оце і є відповідь, якою має бути сучасна економіка і куди треба рухатись нашій державі.</p>
<p>І я закликаю, на жаль, в цьому проекті бюджету, вірніше вже в бюджеті, затвердженому до 22-го року, дуже мало на культуру. Колеги, ніколи не пізно це виправляти. Давайте будемо разом це виправляти. Як я сподіваюсь, разом ми зараз приймемо рішення, яке дозволить більше залучати в Україну кіно, щоб наші талановиті українці його знімали, щоб ми бачили свої міста Київ, Одесу, Львів, чудові інші міста в самих найкращих фільмах світових студій.</p>
<p>Ну, і звичайно, друзі, знаєте, якщо б Netflix більше знімав нас, може, взагалі життя пішло інакше, може, замість "Слуга народу" в нас був би знятий "Карточный домик", та й жили би набагато краще, друзі. Тож всі голосуємо.</p>
<p></p>
<p>ГОЛОВУЮЧИЙ. Слово надається народній депутатці України Мошенець Олені Володимирівні, фракція політичної партії "Слуга народу".</p>
<p></p>
<p>12:10:29</p>
<p>МОШЕНЕЦЬ О.В.</p>
<p>Прошу передати слово Микиті Потураєву.</p>
<p></p>
<p>ГОЛОВУЮЧИЙ. Микита Русланович Потураєв, будь ласка.</p>
<p></p>
<p>12:10:37</p>
<p>ПОТУРАЄВ М.Р.</p>
<p>Шановні колеги, ця історія з рібейтами – це точно історія нашої з вами спільної перемоги, всіх фракцій, які підтримували цей закон в залі. І ми в нашому комітеті дуже вдячні всім, колеги, за підтримку кешрібейтів, введення системи кешрібейтів. Це точно така історія, яку чекала індустрія дуже багато років. Ми нарешті, наш парламент дев'ятого скликання це зробив.</p>
<p>Звичайно, як у будь-якій новій справі, є там певні речі, які передбачити неможливо, коли приймається закон. Тому оперативно робоча група на чолі з Павлом Миколайовичем Сушком підготувала ці зміни, які дадуть можливість нам виконати свої зобов'язання перед міжнародною кіноспільнотою. І я також вдячний, колеги, за пропозицію, яка пролунала, щоб підтримати цей законопроект не тільки зараз за основу, а також і в цілому. Сподіваюся, що всі депутатські фракції і групи це також підтримають. Прошу від нашого комітету підтримати цей законопроект і за основу, і в цілому.</p>
<p>Дякую.</p>
<p></p>
<p>ГОЛОВУЮЧИЙ. Дякую, Микита Русланович.</p>
<p>Слово надається Нестору Івановичу Шуфричу, фракція "Опозиційна платформа - За життя". Будь ласка, Нестор Іванович.</p>
<p></p>
<p>12:11:59</p>
<p>ШУФРИЧ Н.І.</p>
<p>Дякую, шановні колеги. Ну, точно не мене і не нашу фракцію треба підозрювати, що ми не любимо вітчизняне кіно. Я завжди буду пишатися тим, що я є автором одного з найкращих десяти законів України, прийнятих верховними радами всіх скликань, і він стосувався, це був перший закон, про підтримку вітчизняного кінематографу. Потім його змінювали, доповнювали, і слава богу.</p>
<p>Але в цьому законі яка технічна робиться поправка? Виплата субсидій суб'єктам виробництва кіно. отак було. А яке одне єдине слово добавили, знаєте, яке? Прочитайте: іноземним суб'єктам. Тобто державні субсидії іноземним суб'єктам виробництва вітчизняного кіно. Ну, на голову не налазить. Залиште так, як є, не треба ніяких правил.</p>
<p>Як ми можемо з державного бюджету платити субсидії іноземним суб'єктам? В принципі, природа субсидій з державного бюджету іноземним суб'єктам виробництва будь-чого, в даному випадку кіно. Так кого ми підтримуємо? Яке кіно ми підтримуємо? У мене таке враження, що з таким ставленням українського кіно не буде, потому что киношник заболел.</p>
<p>Шановні колеги, віднесіться відповідально до цієї поправки, до цього принципового слова. Якщо ми підтримуємо українське, то давайте підтримувати українське. А якщо ми хочемо через іноземців відмивати гроші і корумпувати когось, тоді це ваш шлях. Це не по-людськи, це точно не служити Україні, це служити навіть невідомо кому – пану корупції, пану "доляру", в гіршому вигляді цього явища. Просто прикро і ганьба.</p>
<p>Дякую.</p>
<p></p>
<p>ГОЛОВУЮЧИЙ. Слово надається Ярославу Івановичу Железняку, фракція "Голос". Будь ласка, Ярослав Іванович.</p>
<p></p>
<p>12:14:05</p>
<p>ЖЕЛЕЗНЯК Я.І.</p>
<p>Шановні колеги, давайте розберемося, про що цей законопроект. Система, при якій ви можете знімати кіно в Україні і отримати за це державну підтримку, існує ще до прийняття цього закону. І за це я вдячний справді і парламенту минулого скликання, і нашому парламенту, який це вдосконалив.</p>
<p>Друге. Ми разом з вами приймали в цій залі мій закон, Павла Сушка, інших колег, який навпаки збільшує попит на те, щоб знімали іноземці фільми в Україні. Чому це важливо? Тому що це в першу чергу про імідж держави.</p>
<p>Римський Колізей, Ейфелеву вежу, Вашингтонський обеліск ви знаєте в першу чергу з фільмів, іноземних фільмів, які дивляться по всьому світу. І повірте, один серіал, який знятий в Україні – у Києві, Львові, Одесі, один фільм, який знятий в Україні – в Дніпрі, Харкові, Чернігові, дає значно більше ніж мільйони і мільйони грошей, які ми витрачаємо на рекламу туризму. Тому що люди дивляться цю локацію і хочуть приїхати в Україну.</p>
<p>Цей законопроект є технічний, ще раз, ми не змінюємо глобально систему, але ми її покращуємо. У нас була довга дискусія з автором законопроекту, з міністерствами, які надали свої висновки, і я можу стверджувати, що цей законопроект не треба доопрацьовувати до другого читання.</p>
<p>Тому прошу вас сьогодні підтримати таку важливу справу не тільки за основу, а за основу і в цілому. Дякую. Фракція "Голос" буде голосувати "за".</p>
<p></p>
<p>ГОЛОВУЮЧИЙ. Дякую, Ярослав Іванович.</p>
<p>Я бачу ще Констанкевич Ірина Мирославівні, і після цього можемо переходити до голосування. Прошу народних депутатів зайняти свої місця, я передаю слово Ірині Мирославівні Констанкевич. Будь ласка.</p>
<p></p>
<p>12:15:59</p>
<p>КОНСТАНКЕВИЧ І.М.</p>
<p>Ірина Констанкевич, депутатська група "Партія "За майбутнє".</p>
<p>Шановні народні депутати, ми просимо підтримати даний законопроект, проголосувати за нього в цілому. І я наголошую на тому, що дана законодавча ініціатива, вона справді має користь і для українського кіно, і для української культури, і загалом для представлення України у світі.</p>
<p>Ми прорахували ті кошти, які отримає бюджет України внаслідок цих кешрібейтів, які прийдуть в Україну. Тому кожна копійка нам оплатиться кількома десятками тисяч гривень. Давайте підтримувати українську культуру, гуманітарну сферу, тому що в цьому є майбутнє, а ми за майбутнє.</p>
<p>Дякую.</p>
<p></p>
<p>ГОЛОВУЮЧИЙ. Дякую вам.</p>
<p>Шановні колеги, ми завершили обговорення цього законопроекту. Завершили? Прошу зайняти свої місця, шановні колеги. Переходимо до прийняття рішення. Є пропозиція прийняти за основу і в цілому, але будемо ставити почергово, як ми це завжди робимо.</p>
<p>Шановні колеги, я ставлю пропозицію комітету прийняти за основу проект Закону про внесення змін до статті 11 Закону України "Про державну підтримку кінематографії в Україні" (щодо усунення технічних та логічних неузгодженостей) (реєстраційний номер проекту 6265).</p>
<p>Шановні колеги, готові голосувати? Прошу голосувати.</p>
<p></p>
<p>12:17:47</p>
<p>За-291</p>
<p>Рішення прийнято.</p>
<p>Шановні колеги, я можу ставити в цілому. Шановні колеги, я ставлю пропозицію комітету прийняти в цілому з урахуванням пропозицій комітету та необхідними техніко-юридичними поправками проект Закону про внесення змін до статті 11 Закону України "Про державну підтримку кінематографії в Україні" (щодо усунення технічних та логічних неузгодженостей) (реєстраційний номер проекту 6265).</p>
<p>Готові голосувати? Шановні колеги, прошу голосувати.</p>
<p></p>
<p>12:18:31</p>
<p>За-298</p>
<p>Рішення прийнято.</p>
<p>Закон прийнятий в цілому. Вітаю, колеги.</p>
<p>Шановні колеги, далі у нас законопроект про внесення змін до деяких законів України щодо військової освіти та науки (друге читання).</p>
<p>Скажіть, будь ласка, хтось буде наполягати? Шановні колеги, у нас залишилося 12 хвилин, не хотілося би в новий рік заходити з боргами.</p>
<p>Артур Володимирович … <i>(Шум у залі)</i></p>
<p>Шановні колеги, 5641 (друге читання). Будь ласка, Гришина Юлія Миколаївна. Це Проект Закону про внесення змін до деяких законів України щодо військової освіти та науки (друге читання).</p>
<p>Шановні колеги, хтось наполягатиме? Ніхто не наполягатиме. Тоді прошу народних депутатів зайняти свої місця.</p>
<p>Прошу народних депутатів зайняти свої місця, і я ставлю пропозицію комітету прийняти в другому читанні та в цілому з необхідними техніко-юридичними правками проект Закону про внесення змін до деяких законів України щодо військової освіти та науки (реєстраційний номер проекту 5641).</p>
<p>Готові голосувати? Шановні колеги, прошу голосувати.</p>
<p></p>
<p>12:21:33</p>
<p>За-298</p>
<p>Рішення прийнято. Закон прийнятий в цілому. Дякую, колеги.</p>
<p>Шановні колеги, далі у нас ідуть дві постанови, там ми маємо проголосувати про включення до порядку денного і прийняття рішення по них, вони стосуються стипендій.</p>
<p>Наступна Постанова 6413. Це проект Постанови про внесення змін до Постанови Верховної Ради України "Про встановлення іменних стипендій Верховної Ради України студентам вищих навчальних закладів" щодо зміни розміру іменних стипендій Верховної Ради України та уточнення окремих термінів.</p>
<p>Шановні колеги, ми маємо проголосувати декілька голосувань щодо цієї постанови.</p>
<p>Насамперед я зараз ставлю пропозицію проголосувати про включення до порядку денного пленарного засідання проекту Постанови про внесення змін до Постанови Верховної Ради України "Про встановлення іменних стипендій Верховної Ради України студентам вищих навчальних закладів" щодо зміни розміру іменних стипендій Верховної Ради України та уточнення окремих термінів (реєстраційний номер проекту 6413).</p>
<p>Готові голосувати? Прошу голосувати, шановні колеги.</p>
<p></p>
<p>12:22:55</p>
<p>За-313</p>
<p>Рішення прийнято.</p>
<p>Наступне голосування. Ставлю пропозицію голосувати ad hoc щодо розгляду цього питання та прийняття рішення на цьому пленарному засіданні проекту Постанови про внесення змін до Постанови Верховної Ради України "Про встановлення іменних стипендій Верховної Ради України студентам вищих навчальних закладів" щодо зміни розміру іменних стипендій Верховної Ради України та уточнення окремих термінів (реєстраційний номер проекту 6413).</p>
<p>Готові голосувати? Прошу голосувати.</p>
<p></p>
<p>12:23:35</p>
<p>За-315</p>
<p>Рішення прийнято.</p>
<p>Я ставлю питання розглянути це питання, законопроект 6413, за скороченою процедурою. Прошу голосувати.</p>
<p></p>
<p>12:24:01</p>
<p>За-268</p>
<p>Рішення прийнято.</p>
<p>Шановні колеги, я так розумію, що ми можемо розглянути це питання без обговорення.</p>
<p>Шановні колеги, тому я ставлю на голосування пропозицію комітету… <i>(Шум у залі) </i>Ми тоді не встигнемо інші, там ще одна… <i>(Шум у залі)</i></p>
<p>Ви наполягаєте? Одна хвилина, Колтунович, давайте.</p>
<p></p>
<p>12:24:32</p>
<p>КОЛТУНОВИЧ О.С.</p>
<p>Дякую, колеги. Одна хвилина, але ви послухайте, з яким пафосом представляють нам іменну стипендію Верховної Ради. Я теж її підтримую. Але це ж плювок в обличчя дітям. Ви збільшуєте, 3 тисячі 320 гривень ви будете виплачувати в місяць. Це копійки, ви гляньте, який бюджет Верховної Ради і взагалі які у нас фінансові спроможності. Ви з якою помпою тут особисто стоїте, представляєте. Що таке 3 тисячі 300 гривень для дитини? Це ж смішно, це стипендія Верховної Ради. А ви ще потім ображаєтесь, що взяли хвилину.</p>
<p>Давайте переглянемо ці показники, я не проти зараз, щоб ви проголосували і за основу, і в цілому. Але давайте переглянемо, нехай ця цифра буде хоча б 10 тисяч гривень, більше, для того, щоб дитина, молодий науковець пишались тим, що вони мають іменну стипендію Верховної Ради України, а не мали периферійну подачку.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, з вашого дозволу, ставлю на голосування пропозицію комітету прийняти в цілому з необхідними техніко-юридичними правками проект Постанови про внесення змін до Постанови Верховної Ради України "Про встановлення іменних стипендій Верховної Ради України студентам вищих навчальних закладів" щодо зміни розміру іменних стипендій Верховної Ради України та уточнення окремих термінів (реєстраційний номер проекту 6413).</p>
<p>Готові голосувати? Прошу голосувати.</p>
<p></p>
<p>12:26:07</p>
<p>За-318</p>
<p>Рішення прийнято. Дякую, шановні колеги.</p>
<p>Наступна Постанова 6414. Тут теж нам треба декілька голосувань провести.</p>
<p>Це проект Постанови про внесення змін до Постанови Верховної Ради України "Про заснування соціальних стипендій Верховної Ради України для студентів вищих навчальних закладів з числа дітей-сиріт та дітей з малозабезпечених сімей" щодо підвищення розміру соціальних стипендій Верховної Ради України та уточнення деяких положень.</p>
<p>Шановні колеги, я ставлю спочатку пропозицію про включення до порядку денного пленарного засідання проекту Постанови про внесення змін до Постанови Верховної Ради України "Про заснування соціальних стипендій Верховної Ради України для студентів вищих навчальних закладів з числа дітей-сиріт та дітей з малозабезпечених сімей" щодо підвищення розміру соціальних стипендій Верховної Ради України та уточнення деяких положень (реєстраційний номер проекту 6414). Прошу голосувати.</p>
<p></p>
<p>12:27:14</p>
<p>За-321</p>
<p>Рішення прийнято.</p>
<p>Наступне, я ставлю на голосування проект Постанови про внесення… перепрошую. Ставлю на голосування пропозицію голосувати ad hoc щодо розгляду та прийняття рішення на цьому пленарному засіданні щодо проекту Постанови реєстраційний номер 6414.</p>
<p>Готові голосувати? Шановні колеги, я прошу голосувати.</p>
<p></p>
<p>12:27:50</p>
<p>За-318</p>
<p>Рішення прийнято.</p>
<p>Шановні колеги, я ставлю пропозицію розглянути за скороченою процедурою проект Постанови реєстраційний номер 6414. Прошу голосувати. 6414, перепрошую.</p>
<p></p>
<p>12:28:16</p>
<p>За-288</p>
<p>Дякую. Рішення прийнято.</p>
<p>Шановні колеги, ми також можемо прийняти рішення без обговорення.</p>
<p>Шановні колеги, ми можемо 30 секунд вам дати і не встигнути проголосувати, тому що о 12:30 ми…</p>
<p>Будь ласка, Совсун Інна Романівна.</p>
<p></p>
<p>12:28:36</p>
<p>СОВСУН І.Р.</p>
<p>Інна Совсун, фракція "Голос". Шановні колеги, я дуже коротко скажу. Я підтримую цю постанову і думаю, весь зал підтримує, але давайте виписувати грамотно документи. В законодавстві немає вищих навчальних закладів, у нас є заклади вищої освіти.</p>
<p>Давайте внесемо ці зміни і будемо випускати грамотно написані закони, принаймні які стосуються освіти.</p>
<p>А так підтримуємо і голосуємо. Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, я можу ставити тепер на голосування, так?</p>
<p>Шановні колеги, я ставлю пропозицію комітету прийняти в цілому з необхідними техніко-юридичними поправками проект Постанови про внесення змін до Постанови Верховної Ради України "Про заснування соціальних стипендій Верховної Ради України для студентів вищих навчальних закладів з числа дітей-сиріт та дітей з малозабезпечених сімей" щодо підвищення розміру соціальних стипендій Верховної Ради України та уточнення деяких положень (реєстраційний номер проекту 6414).</p>
<p>Шановні колеги, прошу голосувати.</p>
<p></p>
<p>12:29:40</p>
<p>За-321</p>
<p>Рішення прийнято.</p>
<p>Шановні колеги, залишилася одна хвилина, і мені сказали, що є ще потенціал прийняти в другому читанні проект Закону про внесення змін до деяких законодавчих актів щодо стимулювання розвитку виноградарства в Україні. Є?</p>
<p>Шановні колеги, тоді, з вашого дозволу, я ставлю одразу пропозицію прийняти в другому читанні та в цілому з необхідними техніко-юридичними поправками проект Закону про внесення змін до деяких законодавчих актів України щодо стимулювання розвитку виноградарства в Україні (реєстраційний номер проекту 2064).</p>
<p>Готові голосувати? Прошу голосувати.</p>
<p></p>
<p>12:30:29</p>
<p>За-317</p>
<p>Рішення прийнято.</p>
<p>Шановні колеги, відповідно до статті 25 Регламенту Верховної Ради переходимо до оголошення запитів. Я передаю слово Олені Костівні, заступниці Голови Верховної Ради. Будь ласка.</p>
<p></p>
<p align=center>Веде засідання заступник Голови Верховної Ради України</p>
<p align=center>КОНДРАТЮК О.К.</p>
<p></p>
<p>12:30:41</p>
<p>ГОЛОВУЮЧА. Дякую.</p>
<p>Шановні народні депутати, протягом пленарного тижня внесено 157 депутатських запитів. З них: до Президента – 7, до органів Верховної Ради – 6, до Кабінету Міністрів – 70, до керівників інших органів державної влади та органів місцевого самоврядування – 51, до керівників підприємств, установ і організацій, розташованих на території України, незалежно від їх підпорядкування і форм власності – 23. З минулих пленарних тижнів неоголошених залишилось 19 депутатських запитів. Всього для оголошення внесено 176 депутатських запитів.</p>
<p>Шановні колеги, прошу зайняти свої місця. Ми розпочинаємо голосування запитів до Президента України. Готові розглядати ці запити?</p>
<p>Шановні колеги, ставиться на відкрите поіменне голосування підтримка запиту групи народних депутатів (Герасимова, Геращенко, Климпуш-Цинцадзе) до Президента України про надання додаткової інформації щодо ексзаступника міністра внутрішніх справ України Олександра Гогілашвілі та з інших питань.</p>
<p>Будь ласка, голосуємо.</p>
<p></p>
<p>12:32:16</p>
<p>За-121</p>
<p>Рішення не прийнято.</p>
<p>По фракціях, будь ласка. Дякую.</p>
<p>Ставиться на відкрите поіменне голосування підтримка запиту групи народних депутатів (Швеця, Овчинникової та інших. Всього 4 депутатів) до Президента України щодо присвоєння урочищу Горбачиха статусу ландшафтного заказника державного значення.</p>
<p>Будь ласка, можна голосувати.</p>
<p></p>
<p>12:32:57</p>
<p>За-300</p>
<p>Рішення прийнято.</p>
<p>Ставиться на голосування рішення про направлення попереднього підтриманого депутатського запиту до Президента України.</p>
<p>Будь ласка, визначайтесь.</p>
<p></p>
<p>12:33:22</p>
<p>За-302</p>
<p>Рішення прийнято.</p>
<p>По фракціях, будь ласка.</p>
<p>Шановні колеги, ставиться на відкрите поіменне голосування підтримка запиту Олега Синютки та Софії Федини до Президента України щодо обставин ситуації, що сталась на блокпосту Операції Об'єднаних Сил "Долина" Краматорського району Донецької області 8 грудня 2021 року за участю заступника міністра внутрішніх справ України Олександра Гогілашвілі.</p>
<p>Будь ласка, визначайтесь.</p>
<p></p>
<p>12:34:07</p>
<p>За-117</p>
<p>Рішення не прийнято.</p>
<p>По фракціях, будь ласка, покажіть. Дякую.</p>
<p>Ставиться на відкрите поіменне голосування підтримка запиту групи народних депутатів (Камельчука, Заремського, Мазурашу) до Президента України щодо необхідності включення до програми Президента України "Велике будівництво" недобудованої будівлі Давидівської гімназії Сторожинецької міської ради Чернівецького району Чернівецької області з метою забезпечення належних умов навчання учнів, які сьогодні навчаються у пристосованих аварійних приміщеннях.</p>
<p>Будь ласка, визначайтесь.</p>
<p></p>
<p>12:35:03</p>
<p>За-257</p>
<p>Рішення прийнято.</p>
<p>Ставиться на голосування рішення про направлення попередньо підтриманого депутатського запиту до Президента України. Будь ласка, голосуємо.</p>
<p></p>
<p>12:35:28</p>
<p>За-272</p>
<p>Рішення прийнято.</p>
<p>Ставиться на відкрите поіменне голосування підтримка запиту групи народних депутатів (Савчук, Фролова, Бакунця) до Президента України щодо необхідності розміщення адміністративних офісів Meta Platforms (Facebook, Instagram, WhatsApp) та Google (YouTube) на території України з метою захисту національної безпеки України.</p>
<p>Будь ласка, голосуємо.</p>
<p></p>
<p>12:36:10</p>
<p>За-185</p>
<p>Рішення прийнято.</p>
<p>Ставиться на голосування рішення про направлення попередньо підтриманого депутатського запиту до Президента України.</p>
<p>Будь ласка, голосуємо.</p>
<p></p>
<p>12:36:34</p>
<p>За-197</p>
<p>Рішення не прийнято.</p>
<p>По фракціях, будь ласка, покажіть.</p>
<p>Ставиться на відкрите поіменне голосування підтримка запиту Лесі Василенко до Президента України щодо програми "Великої термомодернізації" будівель України.</p>
<p>Будь ласка, визначайтесь.</p>
<p></p>
<p>12:37:08</p>
<p>За-187</p>
<p>Рішення прийнято.</p>
<p>Ставиться на голосування рішення про направлення попередньо підтриманого депутатського запиту до Президента України. Будь ласка, голосуємо.</p>
<p></p>
<p>12:37:33</p>
<p>За-217</p>
<p>Рішення не прийнято.</p>
<p>Будь ласка. по фракціях.</p>
<p>Ставиться на відкрите поіменне голосування підтримка запиту Геннадія Вацака до Президента України стосовно необхідності вжиття відповідних невідкладних заходів реагування для вирішення проблемних питань, викладених у колективному зверненні жителів Могилів-Подільської міської територіальної громади щодо припинення примусової вакцинації, направленого зверненням депутатів Могилів-Подільської міської ради Вінницької області 8 скликання.</p>
<p>Будь ласка, визначайтесь.</p>
<p></p>
<p>12:38:24</p>
<p>За-54</p>
<p>Рішення не прийнято.</p>
<p>По фракціях, будь ласка. Дякую.</p>
<p></p>
<p>12:38:27</p>
<p>Це всі запити на Президента України. Зараз я переходжу до читання запитів до інших органів влади.</p>
<p>Отже, депутатські запити. Сергія Буніна до Голови Державного агентства лісових ресурсів України, Державного підприємства "Бориспільське лісове господарство" щодо численних порушень вимог чинного законодавства з боку керівництва Державного підприємства "Бориспільське лісове господарство".</p>
<p>Михайла Цимбалюка до Прем'єр-міністра України щодо причин ліквідації Академії української розвідки.</p>
<p>Михайла Цимбалюка до Прем'єр-міністра України щодо стану виплат матеріальної допомоги вчителям та лікарям, які захворіли на Covid-19.</p>
<p>Юлії Світличної до Прем'єр-міністра України щодо відновлення компенсації деяким категоріям споживачів електричної енергії, які проживають в житлових будинках з електроопаленням.</p>
<p>Романа Лозинського до голови Київської міської державної адміністрації щодо вшанування пам'яті борців за незалежність України у ХХ столітті. Романа Лозинського до Дружківського міського голови щодо дотримання законності в роботі Дружківської міської ради.</p>
<p>Ірини Фріз та Іванни Климпуш-Цинцадзе до Голови Служби безпеки України, Керівника Офісу Президента України про надання інформації щодо особливостей правового статусу позаштатних працівників (радників) патронатної служби Керівника Офісу Президента України.</p>
<p>Групи народних депутатів (Пушкаренка, Кузьміних та інших. Всього 6 депутатів) до Міністерства охорони здоров'я України, Міністерства фінансів України щодо необхідності виділення у 22-му році пільгової субвенції з Державного бюджету України на фінансування реконструкції приймальних відділень окремих опорних закладів охорони здоров'я Житомирського госпітального округу та на оснащення їх сучасною медичною апаратурою.</p>
<p>Групи народних депутатів (Пушкаренка, Кузьміних та інших. Всього 6 депутатів) до міністра внутрішніх справ України щодо необхідності невідкладного виконання рішення Житомирського окружного адміністративного суду від 15 вересня 2021 року у справі по поновленню на посаді начальника Регіонального сервісного центру ГСЦ МВС в Житомирській області Білецького Віктора Миколайовича.</p>
<p>Сергія Лабазюка до Прем'єр-міністра України щодо проблем виплати компенсації фізичним особам, які надають соціальні послуги з догляду на непрофесійній основі.</p>
<p>Олега Кулініча та Миколи Бабенка до міністра соціальної політики України, Прем'єр-міністра України щодо надання інформації про результати проведених перевірок стосовно законності і належного функціонування закладів для літніх людей.</p>
<p>Анатолія Костюха до Голови Національної комісії, що здійснює державне регулювання у сферах енергетики та комунальних послуг про не підвищення тарифів на транспортування електричної енергії під час опалювального сезону через загрозу розбалансування моделі ПСО.</p>
<p>Групи народних депутатів (Припутня, Устінової та інших, всього 52 депутати) до міністра охорони здоров'я України щодо вжиття негайних заходів для проведення конкурсу на зайняття посади керівника Національного Інституту раку з повним дотриманням вимог щодо прозорості, неупередженості та законності конкурсної процедури, передбачених чинним законодавством України.</p>
<p>Володимира Арешонкова до Прем'єр-міністра України щодо виділення коштів для ремонту приміщення комунальної установи "Коростенський геріатричний пансіонат для ветеранів війни та праці".</p>
<p>Шановні колеги, якщо я комусь заважаю, можна піти в кулуари, побути біля ялинки, переплатити для дітей на Миколая видання і так далі. Я читаю ваші запити, якщо я їх не встигну зачитати, вони просто пропадуть. Дякую.</p>
<p>Олексія Устенка до Прем'єр-міністра України щодо фінансування капітального ремонту будівлі Яблунівської амбулаторії загальної практики сімейної медицини з застосуванням енергозберігаючих технологій по вулиці Ярмакова, 1 в селі Яблунівка Прилуцького району Чернігівської області.</p>
<p>Олександра Сови до Новгород-Сіверського районного дочірнього агролісогосподарства спеціального підприємства "Новгород-Сіверськрайагроліс", Сносівського районного дочірнього агролісогосподарського спеціалізованого підприємства "Сновськрайагролісгосп", Чернігівського районного дочірнього агролісогосподарства спеціального підприємства "Чернігіврайагролісгосп", Борзнянського районного дочірнього агролісогосподарства спеціального підприємства "Борзнарайагролісгосп", Городнянського районного дочірнього агролісогосподарства спеціального підприємства "Городнянський" щодо надання службової інформації.</p>
<p>Олександра Гайду до Фонду державного майна України, директора Державного підприємства "Радгосп "Виноградна Долина" щодо надання інформації.</p>
<p>Ірини Констанкевич до керівника Волинської дирекції Акціонерного товариства "Укрпошта" щодо необхідності вчасного та повного забезпечення споживачів послуг інформацією.</p>
<p>Ірини Констанкевич до міністра інфраструктури України, Голови правління Акціонерного товариства "Українська залізниця" щодо передачі централізованої системи водопостачання у комунальну власність Ківерцівської міської ради.</p>
<p>Сергія Мінька до Прем'єр-міністра України щодо захисту прав дітей-сиріт та дітей, позбавлених батьківського піклування.</p>
<p>Олени Криворучкіної до Керівника Апарату Верховної Ради України щодо невиконання законних вимог народного депутата України.</p>
<p>Групи народних депутатів (Ткаченка, Шинкаренка, Славицької) до Державної служби України з питань безпечності харчових продуктів та захисту споживачів, Київської міської державної адміністрації, Комунального підприємства "Київжитлоспецексплуатація" щодо вжиття заходів для належного надання житлово-комунальних послуг.</p>
<p>Олександра Ткаченка до Усатівської сільської ради Одеського району Одеської області стосовно порушення порядку використання земельної ділянки.</p>
<p>Іванни Климпуш-Цинцадзе до Голови Служби безпеки України щодо ситуації, що сталась на блок-посту операції Об'єднаних сил "Долина" Краматорського району Донецької області 8 грудня 2021 року за участі заступника міністра внутрішніх справ України Олександра Гогілашвілі.</p>
<p>Іванни Климпуш-Цинцадзе до міністра охорони здоров'я України, Голови Національної служби здоров'я України щодо деяких питань, у зв'язку із запланованим підвищенням заробітної плати лікарям.</p>
<p>Василя Петьовки до Прем'єр-міністра України щодо включення дороги до переліку автомобільних доріг загального користування державного значення.</p>
<p>Ростислава Павленка та Олега Синютки до міністра оборони України стосовно ситуації, що склалася на блок-посту операції Об'єднаних сил "Долина" Краматорського району Донецької області 8 грудня 2021 року за участі заступника міністра внутрішніх справ України Олександра Гогілашвілі.</p>
<p>Володимира Ар'єва та Михайла Бондаря до виконуючого обов'язки Директора Державного бюро розслідувань про ситуацію, що сталась на блок-посту операції Об'єднаних сил "Долина" Краматорського району Донецької області 8 грудня 2021 року за участі заступника міністра внутрішніх справ України Олександра Гогілашвілі.</p>
<p>Володимира Ар'єва та Михайла Бондаря до міністра внутрішніх справ України з приводу ситуації, що сталась на блок-посту операції Об'єднаних сил "Долина" Краматорського району Донецької області 8 грудня 2021 року за участю заступника міністра внутрішніх справ України Олександра Гогілашвілі.</p>
<p>Ірини Геращенко та Артура Герасимова до міністра оборони України щодо проведення службової перевірки за фактом використання спецтехніки та охорони Головного управління розвідки Міністерства оборони України ексзаступником міністра внутрішніх справ України О. Гогілашвілі.</p>
<p>Групи народних депутатів (Геращенко, Герасимова, Климпуш-Цинцадзе) до Голови Верховної Ради України про надання оцінки за фактами цензури та втручання у редакційну політику державного підприємства "Парламентський телеканал "Рада", а також необхідності неухильного дотримання вимог чинного законодавства працівниками цього телеканалу.</p>
<p>Групи народних депутатів (Геращенко, Герасимова, Климпуш-Цинцадзе) до міністра соціальної політики України щодо негайного врегулювання проблемних питань соціального захисту осіб з інвалідністю в Україні.</p>
<p>Групи народних депутатів (Геращенко, Герасимова, Климпуш-Цинцадзе) до Прем'єр-міністра України щодо окремих питань призначення Олександра Гогілашвілі заступником міністра внутрішніх справ України та з інших питань.</p>
<p>Групи народних депутатів (Ткаченка, Шинкаренка, Славицької) до Уповноваженого Верховної Ради України з прав людини, Державної служби України з питань безпечності харчових продуктів та захисту споживачів щодо порушення допустимих санітарних норм.</p>
<p>Вікторії Кінзбурської до міністра охорони здоров'я України щодо забезпечення життєво необхідними лікарськими препаратами пацієнтів, які хворіють на епілепсію.</p>
<p>Сергія Вельможного та Олександра Лукашева до міністра внутрішніх справ України, голови Козинської селищної ради Обухівського району Київської області, Генерального прокурора щодо порушення вимог екологічного законодавства та фактів, що містять ознаки кримінальних правопорушень.</p>
<p>Сергія Вельможного та Олександра Лукашева до Тимчасової спеціальної комісії Верховної Ради України з питань захисту прав інвесторів, міністра розвитку громад та територій України, тимчасово виконуючого обов'язки голови Державної служби України з питань геодезії, картографії та кадастру, голови Козинської селищної ради Обухівського району Київської області, Генерального прокурора, Голови Служби безпеки України щодо порушення вимог земельного та містобудівного законодавства та фактів, що містять ознаки кримінальних правопорушень.</p>
<p>Софії Федини до Керівника Офісу Президента України щодо надання інформації стосовно українського громадянства заступника міністра внутрішніх справ України Олександра Гогілашвілі та оформлення на посаді в Офісі Президента Марії Левченко.</p>
<p>Володимира Мороза до тимчасово виконуючого обов'язки Селидівського міського голови Донецької області щодо надання офіційних роз'яснень стосовно облаштування пішохідного мосту, який з'єднує мікрорайони Південний та Сонячний у місті Селидове, а також надання копій документів щодо проведених робіт.</p>
<p>Володимира Мороза до тимчасово виконуючого обов'язки Селидівського міського голови Донецької області щодо надання офіційних роз'яснень стосовно розробки проєктів з будівництва ФЕС та вивчення геологічної будови, гідрогеологічних умов та наявності неенергетичних корисних копалин в межах Селидівської громади.</p>
<p>Групи народних депутатів (Ткаченка, Шинкаренка та інших) до Кабінету Міністрів України, Міністерства охорони здоров'я України, Офісу Генерального прокурора, Уповноваженого Верховної Ради України з прав людини щодо необхідності всебічного розгляду звернення Володимира Рафальського стосовно неналежного проведення розслідування нещасного випадку на виробництві.</p>
<p>Олексія Леонова до Кабінету Міністрів України, Міністерства фінансів України, Державної аудиторської служби України, Державної податкової служби України щодо проведення державного фінансового аудиту місцевого бюджету Одеської міської ради на весь період виконання Трухановим Г.Л. службових обов'язків на посаді голови Одеської міської ради та позапланової документальної перевірки платників податків – комунальних підприємств, закладів, управлінь та департаментів, підпорядкованих Одеській міській раді.</p>
<p>Олександра Бакумова до Прем'єр-міністра України, Першого віце-прем'єр-міністра України – міністра економіки України, міністра фінансів України, Харківського міського голови, тимчасово виконуючого обов'язки голови Харківської обласної державної адміністрації щодо вирішення питання заборгованості з виплати заробітної плати у Харківській області.</p>
<p>Юлії Клименко до Прем'єр-міністра України щодо програми "єПідтримка" та надання можливості отримувачу допомоги перерахувати допомогу на забезпечення діяльності Збройних Сил України.</p>
<p>Наталії Піпи до Прем'єр-міністра України щодо створення робочої групи за участі МОН, Мінфіну, представників Асоціації міст України, територіальних громад з доопрацювання формули розподілу освітньої субвенції.</p>
<p>Сергія Льовочкіна до Прем'єр-міністра України щодо необхідності посилення соціального захисту учасників ліквідації наслідків аварії на ЧАЕС.</p>
<p>Вікторії Кінзбурської до Прем'єр-міністра України щодо захисту прав та законних інтересів громадян України від негативного впливу деструктивних релігійний організацій.</p>
<p>Михайла Бондаря до Генерального директора Акціонерного товариства "Укрпошта" про недопущення закриття стаціонарних відділень АТ "Укрпошта" у с. Неслухів та с. Банюнин Львівської області.</p>
<p>Михайла Бондаря до голови Львівської обласної державної адміністрації щодо лікування Волянюк (Шпічки) Надії Ігорівни, 18 жовтня 1996 року народження, мешканки міста Броди Львівської області.</p>
<p>Івана Шинкаренка та Антоніни Славицької до Кабінету Міністрів України щодо можливого порушення порядку використання земель природно-заповідного фонду.</p>
<p>Ігоря Гузя до голови Комітету Верховної Ради України з питань соціальної політики та захисту прав ветеранів, міністра соціальної політики України щодо надання роз'яснення по питанню можливого скасування виплат по регресу, внаслідок прийняття законопроекту 3663.</p>
<p>Ігоря Гузя до Прем'єр-міністра України щодо необхідності виплати заборгованості по заробітній платі працівникам ВП Санаторій "Шахтар", що розташований у селі Павлівка Володимир-Волинського району Волинської області.</p>
<p>Ігоря Гузя до Прем'єр-міністра України щодо необхідності виплати заборгованості по заробітній платі працівникам вугільних підприємств Волинської області.</p>
<p>Ігоря Абрамовича до Першого віце-прем'єр-міністра України - міністра економіки України, виконувача обов'язків голови Державної служби України з питань праці, виконуючого обов'язки голови Державної податкової служби України щодо вжиття заходів, спрямованих на припинення порушень законодавства про працю та захист трудових прав найманих працівників.</p>
<p>Ігоря Абрамовича до міністра фінансів України, міністра розвитку громад та територій України, міністра енергетики України щодо вжиття заходів, спрямованих на врегулювання проблемних питань у сфері постачання теплової енергії в територіальних громадах.</p>
<p>Ігоря Абрамовича до міністра охорони здоров'я України, міністра фінансів України, голови Національної служби здоров'я України щодо вжиття заходів, спрямованих на забезпечення належного рівня заробітної плати медичним працівникам та недопущення скорочення штатних посад в закладах охорони здоров'я.</p>
<p>Сергія Євтушка до міністра внутрішніх справ України щодо зволікання у розслідуванні шахрайських дій по відношенню до інваліда Великої Вітчизняної війни - пенсіонера за особливі заслуги перед Україною Іллюшина О.Л. з метою заволодіння його майном.</p>
<p>Сергія Штепи до міністра інфраструктури України щодо необхідності передбачення в Державному бюджеті на 2022 рік коштів на проведення ремонту підземного пішохідного переходу, розташованого в межах міста Запоріжжя на ділянці автомобільної магістралі М-18.</p>
<p>Яни Зінкевич до міністра оборони України, Начальника Генерального штабу - Головнокомандувача Збройних Сил України щодо підготовки військових лікарів Української військово-медичної академії для здобуття освітнього ступеня "Магістр" за спеціальністю 222 "Медицина" зі спеціалізації "Анестезіологія та інтенсивна терапія".</p>
<p>Групи народних депутатів (Пушкаренка, Грищенко та інших) до голови Житомирської обласної ради щодо необхідності проведення внутрішнього аудиту діяльності окремих підприємств, установ, організацій спільної власності територіальних громад сіл, селищ, міст Житомирської області.</p>
<p>Групи народних депутатів (Пушкаренка, Грищенко та інших) до Офісу Генерального прокурора, Національної поліції України, Державного бюро розслідувань щодо вжиття невідкладних заходів з метою припинення незаконного користування окремими суб'єктами господарювання землями Народицької територіальної громади Житомирської області, що мають статус радіоактивно забруднених.</p>
<p>Соломії Бобровської до голови Національної ради України з питань телебачення і радіомовлення стосовно вжиття заходів реагування відносно ймовірного порушення телеканалом "Дом" законодавства про телебачення і радіомовлення.</p>
<p>Соломії Бобровської до голови Українського інституту національної пам'яті стосовно перевірки фактів порушення законодавства про декомунізацію під час ефіру на телеканалі "Дом".</p>
<p>Бориса Приходька до міністра охорони здоров'я України, Прем'єр-міністра України щодо спрощення проходження медико-соціальної експертизи для людей з інвалідністю.</p>
<p>Ірини Геращенко та Вікторії Сюмар до Голови Верховної Ради України, Керівника Апарату Верховної Ради України, голови Рахункової палати, директора державного підприємства "Парламентський телеканал "Рада" щодо здійснення парламентського контролю за ефективністю використанням коштів Державного бюджету України під час оновлення формату роботи парламентського телеканалу "Рада" та неухильного дотримання працівниками телеканалу статуту та Редакційного статуту.</p>
<p>Ірини Геращенко та Вікторії Сюмар до віце-прем'єр-міністра України - міністра з питань реінтеграції тимчасово окупованих територій про надання оцінки за фактом здійснення закупівлі державним підприємством "Мультимедійна платформа іномовлення України" послуг з виробництва кіноплівки та відеокасет і супутніх послуг під робочою назвою "Про життя" з Андрієм Пальчевським" на суму понад 12 мільйонів гривень.</p>
<p>Сергія Власенка до Прем'єр-міністра України щодо перевірки та надання інформації.</p>
<p>Тараса Батенка до Прем'єр-міністра України, міністра освіти і науки України, міністра фінансів України щодо критеріїв та формули розподілу освітньої субвенції з Державного бюджету 22-го року місцевим бюджетам.</p>
<p>Анатолія Ляшенка до Прем'єр-міністра України щодо неприпустимості зменшення доходів місцевих бюджетів внаслідок прийняття постанови Кабінету Міністрів від 3 листопада 21-го року номер 1147 "Про затвердження Методики нормативної грошової оцінки земельних ділянок", якою передбачено зменшення окремих коефіцієнтів, які враховують цільове призначення земельної ділянки.</p>
<p>Анастасії Ляшенко до Прем'єр-міністра України щодо надання можливості придбати ліки за рахунок коштів, які надаються в рамках програми "єПідтримка", не лише особам, які старше 60 років, а всім без виключення громадянам України, які пройшли повний курс вакцинації від коронавірусної хвороби COVID-19.</p>
<p>Іллі Киви до Керівника Офісу Президента України щодо надання інформації про відвідування Офісу Президента України Андрієм Гмиріним та Борисом Кауфманом.</p>
<p>Тараса Батенка до Прем'єр-міністра України щодо неприпустимості зменшення доходів бюджетів територіальних громад.</p>
<p>Олександра Сухова до Комунального некомерційного підприємства "Сєвєродонецька міська багатопрофільна лікарня" Сєвєродонецької міської ради, Комунального некомерційного підприємства "Рубіжанська центральна міська лікарня" Рубіжанської міської ради Луганської області, Комунального некомерційного підприємства Лисичанської міської ради Луганської області "Лисичанська багатопрофільна лікарня", Комунального некомерційного підприємства "Старобільська багатопрофільна лікарня" Старобільської міської ради Луганської області, Комунального некомерційного підприємства Луганської обласної ради "Луганська обласна дитяча клінічна лікарня", Комунального некомерційного підприємства "Станично-Луганська багатопрофільна лікарня" Станично-Луганської селищної територіальної громади, Комунального некомерційного підприємства "Новоайдарська багатопрофільна лікарня" Новоайдарської селищної ради, Комунального некомерційного підприємства "Біловодська багатопрофільна лікарня" Біловодської селищної ради, Комунального некомерційного підприємства "Новопсковське територіальне медичне об'єднання Новопсковської селищної ради", Комунального некомерційного підприємства "Сватівська багатопрофільна лікарня" Сватівської міської ради Луганської області щодо виконання правил і норм поводження з медичними відходами, затвердженими Наказом Міністерства охорони здоров'я України номер 325 від 8 червня 2015 року.</p>
<p>Валерія Зуба до Генерального прокурора щодо вжиття заходів реагування в межах розслідування кримінального провадження.</p>
<p>Валерія Зуба до Генерального прокурора щодо вжиття заходів з усунення порушень прав жителів Комарівської сільської об`єднаної територіальної громади.</p>
<p>Валерія Зуба до виконувача обов'язків міністра захисту довкілля та природних ресурсів України, тимчасово виконуючого обов'язки голови Державної екологічної інспекції України, керівника Ніжинської окружної прокуратури щодо вжиття заходів з усунення надзвичайної екологічної ситуації в річці Остер.</p>
<p>Максима Заремського до Прем'єр-міністра України, голови Чернівецької обласної державної адміністрації щодо включення проекту по реконструкції Сергіївського ЗЗСО І-ІІІ ступенів Вижницького району Чернівецької області до переліку тих, що можуть бути реалізовані в рамках програми Президента України "Велике будівництво" у 22-му році.</p>
<p>Максима Заремського до Прем'єр-міністра України, Чернівецької обласної державної адміністрації, Голови Державного агентства автомобільних доріг України щодо забезпечення вимог безпеки на тимчасовій переправі у селі Глиниця Чернівецького району Чернівецької області в зимовий період 2021-2022 років та своєчасне виділення коштів на реконструкцію мостів в рамках програми Президента України "Велике будівництво".</p>
<p>Наталії Піпи до міністра охорони здоров'я України щодо закупівлі дороговартісних ліків для лікування спінальної м'язової атрофії (СМА).</p>
<p>Будь ласка, Олександр Сергійович, що я встигла прочитати, що не встигла, ці запити, на жаль, їх не так багато.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>12:59:21</p>
<p>ГОЛОВУЮЧИЙ. Дякуємо, пані Олена Костівна. Решта буде зачитана на наступному пленарному засіданні.</p>
<p>Шановні колеги, надійшла перерва реальна від двох фракцій, "Слуга народу" та "Довіра", відповідно до пункту 15 частини першої статті 27 Закону України "Про Регламент Верховної Ради України". Зустрічаємося о 13:30.</p>
<p></p>
<p align=center><i>(Після перерви)</i></p>
<p><i> </i></p>
<p>13:28:35</p>
<p>ГОЛОВУЮЧИЙ. Можна по одному представнику груп, хто залишився, підійдіть, будь ласка. Порадимось коротко по процесу. Ну, щоб це корисно було. У нас немає голосів навіть за включення в порядок денний просто, я бачу.</p>
<p>Від вас хтось підійде? Будь ласка. Та це не обов'язково керівник, просто порадитись. Ніна Петрівна, може, чи хто.</p>
<p>Шановні колеги, перерва закінчена.</p>
<p>Нагадую, що наступного тижня народні депутати працюють у комітетах, комісіях, фракціях та групах. Чергове пленарне засідання відбудеться у вівторок, 25 січня, о 10 годині.</p>
<p>Пленарне засідання Верховної Ради України оголошую закритим.</p>
<p></p>
