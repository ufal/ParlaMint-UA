Засідання 1
07. 02. 2023
            

<p align=center>ЗАСІДАННЯ ПЕРШЕ</p>
<p align=center>Зал засідань Верховної Ради України</p>
<p align=center>07 лютого 2023 року, 10 година</p>
<p align=center>Веде засідання Голова Верховної Ради України СТЕФАНЧУК Р.О.</p>
<p><b> </b></p>
<p>10:12:48</p>
<p>ГОЛОВУЮЧИЙ. Слава Україні!</p>
<p>Шановні народні депутати, перед продовженням пленарного засідання вкотре хочу наголосити на необхідності неухильного дотримання безпекових правил у Верховній Раді України і не поширювати інформацію щодо початку пленарного засідання, його перебігу та прийнятих у парламенті рішень раніше ніж через годину після завершення нашої роботи. Прошу всіх колег відповідально поставитися до забезпечення безпеки єдиного законодавчого органу нашої держави.</p>
<p>У разі повітряної тривоги буде оголошено перерву в пленарному засіданні, і ми всі маємо перейти до безпечних місць відповідно до схеми укриття.</p>
<p>Шановні народні депутати, відповідно до Конституції України, Регламенту Верховної Ради України, Постанови "Про деякі питання організації роботи Верховної Ради України дев'ятого скликання під час проведення восьмої сесії в умовах дії воєнного стану" сьогодні завершується робота восьмої сесії Верховної Ради України дев'ятого скликання.</p>
<p>Відповідно до частини першої статті 26 Регламенту Верховної Ради перед відкриттям першого засідання дев'ятої сесії Верховної Ради України дев'ятого скликання нам необхідно здійснити реєстрацію за допомогою електронної системи. Я прошу народних депутатів підготуватися до реєстрації.</p>
<p>Нагадую... Ми спочатку перезапускаємо, гімн після цього буде.</p>
<p>Нагадую, що після початку реєстрації необхідно, утримуючи сенсорну кнопку, натиснуту на зелену кнопку "За" та утримувати ці дві кнопки одночасно до кінця реєстрації.</p>
<p>Шановні колеги, прошу народних депутатів зареєструватися.</p>
<p><i> </i></p>
<p>10:14:40</p>
<p>У залі зареєстровано 310 народних депутатів.</p>
<p>Шановні народні депутати, відповідно до Конституції України і положень Регламенту Верховної Ради України восьму сесію Верховної Ради України дев'ятого скликання та її пленарне засідання Верховної Ради України оголошую закритим.</p>
<p>І одночасно, відповідно до статті 83 Конституції України дев'яту сесію Верховної Ради України дев'ятого скликання та її перше пленарне засідання Верховної Ради України оголошую відкритим.</p>
<p>Розпочнімо роботу дев'ятої сесії з виконання Державного Гімну України.</p>
<p><i>(Лунає Державний Гімн України) </i></p>
<p>Шановні народні депутати, триває вже 349-й день широкомасштабної злочинної збройної агресії Російської Федерації проти України. Наші мужні воїни відважно боронять рідну землю від ворожої навали, щодня демонструючи приклад військової звитяги та самопожертви.</p>
<p>Я прошу вшанувати хвилиною мовчання світлу пам'ять наших захисників і захисниць, які полягли в боях за Україну, усіх мирних громадян, які загинули внаслідок російської агресії.</p>
<p>Я прошу також вшанувати пам'ять жертв руйнівного землетрусу, який вчора стався у Туреччині. Від імені Верховної Ради України висловлюємо щирі співчуття турецькому народові, рідним і близьким усіх, хто загинув в результаті стихії.</p>
<p><i> (Хвилина мовчання)</i></p>
<p>Дякую. Прошу сідати.</p>
<p>Шановні народні депутати, ще раз звертаюсь до всіх колег із закликом неухильно дотримуватись безпекових правил у Верховній Раді України і не поширювати інформацію щодо перебігу пленарного засідання, прийнятих у парламенті рішень раніше ніж через годину після завершення нашої роботи.</p>
<p>Шановні колеги, перелік питань, який був попередньо узгоджений Погоджувальною радою, вам надано, переходимо до їх розгляду.</p>
<p>Шановні колеги, ми домовилися, що перших три питання ми пройдемо: перше – без обговорення, друге – тільки з виступом від "Європейської солідарності" і третє – без обговорення. Тому наберемося і далі перейдемо… нам треба запустити цю сесію.</p>
<p>Тому, з вашого дозволу, я оголошую пропозицію: переходимо до розгляду питання 8422, це проект Постанови про План законопроектної роботи Верховної Ради України на 2023 рік.</p>
<p>Я ставлю пропозицію прийняти в цілому з урахуванням пропозиції Погоджувальної ради та з необхідними техніко-юридичними поправками проект Постанови про План законопроектної роботи Верховної Ради України на 2023 рік (реєстраційний номер 8422).</p>
<p>Готові голосувати? Прошу народних депутатів голосувати.</p>
<p></p>
<p>10:19:21</p>
<p>За-296</p>
<p>Рішення прийнято.</p>
<p>Дякую, шановні колеги.</p>
<p>Наступний 8426. Це проект Постанови про порядок денний дев'ятої сесії Верховної Ради України дев'ятого скликання. Ми домовлялися, Артур Володимирович, 2 хвилини, так? Хто? Софія Романівна Федина. І після цього одразу голосуємо.</p>
<p>Будь ласка.</p>
<p><a name=Temp></a></p>
<p>10:19:55</p>
<p>ФЕДИНА С.Р.</p>
<p>У нещодавній резолюції Європарламенту перед самітом Україна – ЄС було наголошено на тому, що Україна має, зокрема, забезпечити свободу слова, вірність принципам, політичний плюралізм. І за цими дипломатичними словами стоять дуже чіткі посили, зокрема: припиніть політичну цензуру, тому що воєнні обмеження не мають нічого спільного з політичною цензурою, а закриття демократичних українських каналів не має нічого спільного з демократією. Припиніть нападки на опозицію. У нас є спільний ворог – Путін і московська орда. Якщо ми разом боремося, то треба дійсно боротися разом пліч-о-пліч. Припиніть обнулення парламенту, тому що таки у нас парламентсько-президентська демократія, а не диктатура.</p>
<p>І на початку сесії я хотіла би наголосити, шкода, що зараз тут немає Президента, але насправді купа людей в Україні вважає, що у нас парламент взагалі не працює, і це, зокрема, через рейдерство телеканалу "Рада", на якому висвітлюють конкретну одну особу, витрачаючи мільйони, а мільйони… замість того, щоб навіть у записі, але показувати діяльність парламентарів.</p>
<p>У нас також відбувається зникнення можливостей для парламенту формувати порядок денний, і це є ненормальні речі. І оскільки зараз ми маємо визначити пріоритети на наступну сесію, то найпершим пріоритетом – це є наші військовослужбовці. Яке скорочення виплат і зарплат, які обмеження особливо для тих, хто на передовій, і тих, хто є у госпіталях, працює цілодобово? Ми тільки на одинадцятому місяці прийняли зміни до законодавства, щоб звільнити від оподаткування і обмежень ввезення дронів і оптики. Одинадцять місяців блокувалося це питання, і ми просимо Президента негайно підписати ці законопроекти.</p>
<p>І ще, не сприймайте нашу позицію як опозиційність. Якщо єдність – то давайте працювати разом!</p>
<p></p>
<p>ГОЛОВУЮЧИЙ. Шановні колеги, переходимо до прийняття рішення. Будь ласка, приготуйтеся.</p>
<p>Я ставлю пропозицію прийняти в цілому з необхідними техніко-юридичними поправками проект Постанови про порядок денний дев'ятої сесії Верховної Ради України дев'ятого скликання (реєстраційний номер 8426).</p>
<p>Готові голосувати? Прошу народних депутатів голосувати.</p>
<p></p>
<p>10:22:32</p>
<p>За-287</p>
<p>Рішення прийнято.</p>
<p>І завершальне голосування для запуску сесії – це 8405. Це проект Постанови про деякі питання організації роботи Верховної Ради України дев'ятого скликання під час проведення дев'ятої сесії в умовах воєнного стану.</p>
<p>Я ставлю пропозицію прийняти в цілому з урахуванням пропозицій комітету та з необхідними техніко-юридичними поправками проект Постанови про деякі питання організації роботи Верховної Ради України дев'ятого скликання під час проведення дев'ятої сесії в умовах дії воєнного стану (реєстраційний номер 8405). Прошу народних депутатів голосувати.</p>
<p></p>
<p>10:23:20</p>
<p>За-306</p>
<p>Рішення прийнято.</p>
<p>Дякую, шановні колеги.</p>
<p>Шановні колеги, перед розглядом питання про призначення Голови Служби безпеки України…</p>
<p>Шановні народні депутати, запрошую до зали засідань Верховної Ради України Президента України Володимира Олександровича Зеленського. Прошу привітати Президента України. <i>(Оплески)</i></p>
<p>Шановні народні депутати, у пленарному засіданні Верховної Ради також беруть участь Прем'єр-міністр України Денис Анатолійович Шмигаль та члени Кабінету Міністрів України. Прошу привітати. <i>(Оплески)</i></p>
<p>А також на пленарному засіданні Верховної Ради присутні: Секретар Ради національної безпеки і оборони України, Генеральний прокурор та керівництво Офісу Президента України. Прошу привітати. <i>(Оплески)</i></p>
<p>Шановні народні депутати, відповідно до пункту 12 зі значком прим. частини першої статті 85 Конституції України до повноважень Верховної Ради України належить призначення на посаду за поданням Президента України Голови Служби безпеки України. Президентом України відповідно до пункту 14 частини першої статті 106 Конституції України внесено до Верховної Ради України подання про призначення Малюка Василя Васильовича на посаду Голови Служби безпеки України. Відповідні матеріали вам надані.</p>
<p>Шановні колеги, відповідно до Регламенту Верховної Ради та пропозицій Комітету з питань національної безпеки, оборони та розвідки пропонується наступна процедура, вона була обговорена на Погоджувальній раді. Це виступ Президента, виступ кандидата на посаду Голови Служби безпеки України – до 5 хвилин, запитання до кандидатів від народних депутатів – до 10 хвилин, співдоповідь від головного комітету – до 2 хвилин, виступи від депутатських фракцій і груп – по 2 хвилини на виступ. Разом – до 16 хвилин, прийняття рішення.</p>
<p>Приймається такий порядок розгляду? Тоді переходимо до розгляду питання.</p>
<p>До слова запрошується Президент України Володимир Олександрович Зеленський. <i>(Оплески)</i></p>
<p></p>
<p>10:26:15</p>
<p>ЗЕЛЕНСЬКИЙ В.О.</p>
<p>Дуже дякую. Слава Україні!</p>
<p>Пане Голово Верховної Ради України, президія! Пані та панове шановні присутні народні депутати України! Українські воїни, український народе! Відповідно до пункту 14 частини першої статті 106 Конституції України я вніс подання про призначення на посаду Голови Служби безпеки України Малюка Василя Васильовича. Вважаю, що саме такі призначення відповідають сенсу і завданням цього періоду війни.</p>
<p>Василь Малюк є бойовим офіцером, який з перших хвилин повномасштабного вторгнення став на захист держави Україна і абсолютно віддано, професійно виконує свою роботу. За час фактичного управління службою Василь Малюк довів, що Служба безпеки України може бути такою, якою її хоче бачити народ України.</p>
<p>Служба безпеки України здійснює успішні і часто дійсно унікальні спеціальні операції. Деякі з цих операцій змінили картину війни на нашу користь. Колаборанти на окупованих територіях зрозуміли, що їм не втекти від правосуддя. І це також один із здобутків нашої Служби безпеки.</p>
<p>Завдано вагомих ударів по внутрішньому ворогу, і це відображається, зокрема, у рішеннях Ради національної безпеки і оборони, які ухвалюються за матеріалами Служби безпеки України. Вдалося побудувати систему захисту України від ворожих спеціальних операцій та протидії російським спецслужбам. У цьому є вагома особиста заслуга Василя Малюка. Такий курс Служби безпеки маємо і будемо продовжувати.</p>
<p>Також хочу особливо відзначити роль Служби безпеки України у поверненні наших воїнів з російського полону. Разом з нашою розвідкою, з Офісом Президента та всіма, хто задіяний в процесі звільнення наших героїв, Служба безпеки дає необхідні, необхідні нашій державі, сім'ям героїв, результати. Я дякую за це. <i>(Оплески)</i> Дякую кожному і кожній за кожного і кожну, кого ми повертаємо додому з російської неволі.</p>
<p>Враховуючи такі результати та пройдену Малюком перевірку повномасштабною війною, вважаю його призначення на посаду Голови Служби безпеки України абсолютно правильним і виправданим.</p>
<p>Я розраховую також, що Верховна Рада України сьогодні призначення підтримає, призначення на посаду міністра внутрішніх справ України Ігоря Клименка, офіцера, який зарекомендував себе гідно, гідно у захисті нашої держави від ворога, та який має необхідні знання, має необхідний досвід, щоб максимально швидко очолити систему Міністерства внутрішніх справ України.</p>
<p>Ще одне. Ми здійснюємо кадрові та інституційні кроки на різних рівнях у сфері оборони та безпеки, які здатні посилити позицію України. Щодо кожного такого кроку кадрового чи інституційного відбувається необхідне інформування на тому рівні, на якому ухвалюються рішення. І дякую усім, хто підтримує державу, дякую усім, хто допомагає берегти нашу важливу єдність, яка є фундаментом сьогодні оборони України. Дякую всім, хто утримується від поширення будь-яких чуток або псевдоінформації, що можуть послабити зосередженість наших людей в роботі на головне – на перемогу України. Тільки допомагаючи нашій державі, тільки не даючи ворогу гратися з емоціями в суспільстві і тільки роблячи все, щоб у наших воїнів було більше зброї, можемо забезпечити успіх для нашої держави. І забезпечимо.</p>
<p>Слава усім нашим воїнам! Слава українцям, українкам, хто в бою! І слава кожному і кожній, хто допомагає нашій державі! Слава Україні!</p>
<p>Дякую. <i>(Оплески)</i></p>
<p></p>
<p>ГОЛОВУЮЧИЙ. Дякуємо, пане Президенте.</p>
<p>Шановні народні депутати, слово для виступу надається кандидату на посаду Голови Служби безпеки України Василю Васильовичу Малюку. До 5 хвилин.</p>
<p>Будь ласка, Василю Васильовичу.</p>
<p></p>
<p>10:32:18</p>
<p>МАЛЮК В.В.</p>
<p>Шановний пане Президент, шановний пане Голово Верховної Ради, шановні народні депутати! Для мене честь звернутися до вас з цієї трибуни, а ще велика відповідальність, бо я чудово розумію рівень загроз, які постали перед нашою батьківщино. Більше того, не просто розумію, а щодня протидію їм разом із колективом Служби безпеки України.</p>
<p>Я військовий і все життя присвятив захисту України. Закінчив Академію СБУ, пройшов шлях від лейтенанта до генерал-майора. Отримав бойовий досвід на Донбасі і з першого дня повномасштабного вторгнення разом з побратимами захищав Київську область, Донеччину, Луганщину, південь України, а з липня виконую обов'язки Голови Служби безпеки України. Тож можу говорити не лише про план на новій посаді, а й про те, що вже зроблено нами.</p>
<p>Сьогодні СБУ працює системно, це підтверджують і наші результати. Проводимо унікальні спецоперації, викриваємо російські агентурні мережі та розслідуємо воєнні злочини окупантів, боремося з "п'ятою колоною" та агентами в рясах, протидіємо внутрішньому ворогу. Ми повністю переформатували напрям контррозвідки, в тому числі військової. Надзвичайно потужно проявляють себе бійці Центру спеціальних операцій "А". Цілодобово працюють слідчі та кіберфахівці, кожен підрозділ служби безпеки України.</p>
<p>Не можу сьогодні розкрити деталі усіх серйозних спецоперацій, де задіяні наші бійці, але вони присутні у найгарячіших точках війни. За неповний рік шість із них нагороджені званнями "Герой України". Шкода, що четверо з них посмертно. Слава героям!</p>
<p>Маємо понад 500 державних нагород, більшість із яких – "За мужність" та "Богдана Хмельницького". Імена цих людей не стануть відомими на всю країну через специфіку служби, але вони виконують надскладні і надважливі завдання. Усі процеси, що стосуються діяльності СБУ, відпрацьовані.</p>
<p>Перше, і найголовніше. Виконуємо доручення Президента і змінюємо підходи до роботи, не просто стримуємо ворога, а працюємо на випередження. Скажу коротко: будуємо нову і сучасну модель державної безпеки з урахуванням досвіду війни, закладаємо фундамент для подальшої реформи СБУ. Мова йде і про системні зміни в самій службі, зокрема її максимальне очищення від зрадників, пристосуванців та тих, хто роками створював імітацію роботи. Це очищення ми також проводимо вже.</p>
<p>Друге. Посилюємо роботу з викриття і запобігання злочинам проти основ національної безпеки. Особливий акцент на боротьбу з колаборантами, поплічниками ворога та зрадниками усіх калібрів, підкреслюю – усіх, недоторканних немає.</p>
<p>Третє. Комплексний підхід. СБУ має однаково якісно звертати увагу на контррозвідку, боротьбу з тероризмом, інформаційну безпеку, протидію міжнародному криміналітету чи викриття корумпованих посадовців.</p>
<p>І наостанок. В українському епосі ми шануємо такого героя, як козак Мамай. У моєму кабінеті є картина, де він зображений з бандурою, сидить на черепах ворогів України. Тож смерть – це єдина перспектива, яку ми можемо запропонувати окупантам. <i>(Оплески)</i></p>
<p>Ми показали всьому світові, що таке український характер, а зараз маємо об'єднати зусилля та повернути наші території. І як Голова СБУ я зроблю все для перемоги. Слава Україні! <i>(Оплески)</i></p>
<p></p>
<p>ГОЛОВУЮЧИЙ. Героям слава! Дякуємо, Василю Васильовичу.</p>
<p>Шановні колеги, я прошу народних депутатів записатися на запитання до кандидата на посаду Голови Служби безпеки України. Я нагадаю, що на це у нас відводиться до 10 хвилин. Прошу записуватися.</p>
<p>Будь ласка, Федина Софія Романівна, фракція "Європейська солідарність".</p>
<p></p>
<p>10:37:13</p>
<p>ФЕДИНА С.Р.</p>
<p>Прошу передати слово моєму колезі Артуру Герасимову.</p>
<p></p>
<p>ГОЛОВУЮЧИЙ. Артур Герасимов.</p>
<p></p>
<p>10:37:19</p>
<p>ГЕРАСИМОВ А.В.</p>
<p>Шановний пане Василю, єдність – це є ключове, що сьогодні допомагає зсередини країни тримати нам ворога. Збройні Сили – на фронті, ми тут тримаємо єдність. Але розповсюдження фейків, воно цю єдність не підтримує, навпаки її розколює.</p>
<p>Як ви пам'ятаєте, у серпні минулого року мене було оббрехано, і сказали, що я нібито власник чи хто там ботоферм. Я розумію, що я в аграрному комітеті, а ботоферми – це, наскільки я вже потім зрозумів, це до Комітету з питань цифрової трансформації. І оцей ідіотський спадок Баканова, я не думаю, що зараз ключовий час ним займатися.</p>
<p>І з цього випливає два дуже простих питання. Це було заявлено пресконференцією Служби безпеки на всю країну. Так ви знайшли ці ботоферми чи ні, а якщо знайшли, так кому вони належать? Дякую.</p>
<p></p>
<p>ГОЛОВУЮЧИЙ. Будь ласка, Василь Васильович.</p>
<p></p>
<p>10:38:13</p>
<p>МАЛЮК В.В.</p>
<p>Пан Герасимов, дякую за запитання. Даю вам вичерпну відповідь. Ботоферму, звичайно, знайшли. Слідство здійснює Національна поліція, оперативний супровід – Департамент кібербезпеки Служби безпеки України. <i>(Оплески)</i></p>
<p>За 21-й рік було виявлено 21 ботоферма, а за 22-й їх було вже 45. Та ботоферма, за яку кажете ви, жодним чином у своїх пресрелізах ми не прив'язували її до конкретних прізвищ чи представників політичних сил. А кібербезпека під час війни, вона надважлива, і створення фейкових акаунтів… до речі, я, користуючись нагодою, хочу нагадати, що Служба безпеки України не раз зверталася з проханням можливої криміналізації такого ганебного явища. Тому що хтось штучно спотворює суспільну думку. І ми боролися і будемо боротися з цим надалі, особливо в умовах війни, без варіантів. <i>(Оплески)</i></p>
<p>Дякую за запитання.</p>
<p></p>
<p>ГОЛОВУЮЧИЙ. Дякую, Василь Васильович.</p>
<p>Далі, будь ласка, Хлапук Максим Миколайович, фракція політичної партії "Голос".</p>
<p></p>
<p>10:39:23</p>
<p>ХЛАПУК М.М.</p>
<p>Прошу передати слово Соломії Бобровській.</p>
<p></p>
<p>ГОЛОВУЮЧИЙ. Соломія Бобровська.</p>
<p></p>
<p>10:39:30</p>
<p>БОБРОВСЬКА С.А.</p>
<p>Доброго дня. Пане Василю, дякую за вчорашній комітет, багато питань було піднято, надіюсь, ми продовжимо в закритому режимі чути відповіді справді реальні. І, звісно, одне з питань, яке я сьогодні хочу задати в присутності всього залу, і, надіюсь, це буде показано згодом на телебаченні, це ситуація з боротьбою з російською православною церквою. Мені не піднімається сказати це, сказати, що це УПЦ, точніше Українська церква Московського патріархату, РПЦ, зокрема Корецький жіночий монастир, який підпорядковується напряму Москві. Питання: скільки справ було передано до суду, скільки триває, скільки були покарані, вироки уже є суду, чи стежите ви за цим, які далі на цьому курс і напрям буде брати Служба безпеки. Це перше.</p>
<p>І друге. Зокрема, від моїх колег лунає дуже багато претензій і зауважень до роботи співробітників Служби безпеки на західній митниці. Прохання звернути туди увагу і забрати таких фахівців на оборону держави, а не на тероризм…</p>
<p></p>
<p>ГОЛОВУЮЧИЙ. Будь ласка, Василь Васильович.</p>
<p></p>
<p>10:40:37</p>
<p>МАЛЮК В.В.</p>
<p>Дякую за запитання.</p>
<p>Відносно російської церкви хочу нагадати, що Служба безпеки України не бореться з російською церквою, а вона виявляє відповідних ворожих агентів в рясах, тому що наявність ряси та кадила – це не є пом'якшуючою обставиною, як і обтяжуючою. Ми до всіх відносимося однаково.<i> (Оплески)</i></p>
<p>Більше того, відносно того, що ви цікавитесь щодо здобутків, якщо я не помиляюся, 52 кримінальних провадження станом на сьогоднішній день, 19 відповідних підозр, серед статей там і звичайне розпалення міжрелігійної ворожнечі, і коректування ворожого вогню, і збір відповідної інформації для ворога. Також є шість вироків судів, серед них є реальні позбавлення волі, навіть строком на 12 років, а також є уже ті, кого ми поміняли, і є один з Луганщини представник, на якого ми виміняли 28 наших героїв, серед яких було багато офіцерів. <i> (Оплески)</i> Це свідчить про те, як ворог високо оцінює таку агентуру і зрозуміло з контексту вашого запитання і взагалі з логіки речей, що релігійне середовище, воно доволі сприятливе для розвитку відповідних ворожих агентурних мереж в наших лавах. Проте хочу також нагадати, що Служба безпеки України поважає принцип свободи совісті, який занотований в нашій Конституції. Це перша частина вашого запитання.</p>
<p>Друга частина запитання. Я вперше чую відносно там якихось порушень, що ви кажете на Західній Україні, вчора на комітеті, наприклад, я навіть цього не чув. Якщо є якась конкретика, повірте, я готовий отримати і письмову, і усну заяву. І якщо хтось там веде себе ганебно чи порушив закон, він тут же буде позбавлений займаної посади, а в подальшому притягнутий до відповідальності.</p>
<p>Дякую.</p>
<p></p>
<p>ГОЛОВУЮЧИЙ. Дякую, Василь Васильович.</p>
<p>Будь ласка, Гетманцев Данило Олександрович, фракція "Слуга народу".</p>
<p></p>
<p>10:42:45</p>
<p>ГЕТМАНЦЕВ Д.О.</p>
<p>Шановний Василь Васильович, хочу подякувати вам за вашу роботу і хочу подякувати вам за розуміння того, що ворог у нас не тільки ззовні, а ворог у нас є також і всередині. І тому саме на вашій посаді ви вжили багато, аби припинити корупційні прояви, аби припинити порушення закону всередині нашої держави.</p>
<p>Я хочу нагадати всім присутнім, що саме завдяки принциповій позиції Василя Васильовича нам вдалося закрити фабрику в Жовтих Водах, яка з 2015 року виробляла незаконно тютюн, не сплачуючи акциз в державі. Я хочу побажати вам, щоб ви були в подальшому настільки ж міцним в протидії корупції всередині держави, наскільки ви проявили себе в протидії русским і протидії агресії.</p>
<p>Дякую вам. Буду підтримувати і закликаю підтримати всіх.</p>
<p></p>
<p>10:43:49</p>
<p>МАЛЮК В.В.</p>
<p>Дякую. Дозвольте прокоментувати? Декілька слів.</p>
<p>Да, дійсно, були і такі у нас реалізації. Але хочу нагадати, що ми працюємо за контррозвідувальним вектором, проте в разі наявності окремої загрози, в тому числі як в даному випадку на відповідному ринку обігу підакцизної продукції, то в тому числі оперативні доручення окремі виконали підрозділи Служби безпеки України і виконали відповідну задачу Президента. Всі рівні перед законом і жодної вибірковості тут не може бути.</p>
<p>Дякую.</p>
<p></p>
<p><a name=_GoBack></a>ГОЛОВУЮЧИЙ. Дякую, Василь Васильович.</p>
<p>Я думаю, що це вже фінальне запитання, тому що час завершується, це Фріз Ірина Василівна. Будь ласка.</p>
<p></p>
<p>10:44:33</p>
<p>ФРІЗ І.В.</p>
<p>Дякую. Прошу передати слово Гео Леросу.</p>
<p></p>
<p>ГОЛОВУЮЧИЙ. Будь ласка, Гео Лерос.</p>
<p></p>
<p>10:44:40</p>
<p>ЛЕРОС Г.Б.</p>
<p>Пане Малюк, у мене до вас запитання. Коли контррозвідка Служби безпеки України перестане займатися політичними переслідуваннями?</p>
<p>І друге запитання. Коли феесбешна гнида Єрмак сяде за державну зраду?</p>
<p>Дякую.</p>
<p></p>
<p>ГОЛОВУЮЧИЙ. Я попросив би все-таки дотримуватися Регламенту і етики в залі парламенту.</p>
<p>Будь ласка, Василю Васильовичу.</p>
<p></p>
<p>10:45:04</p>
<p>МАЛЮК В.В.</p>
<p>Пане Лерос, хочу нагадати вам, що я тут представляю багатотисячне військо Служби безпеки України. І ці люди щодня боронять неньку і в тому числі роблять все для того, щоб ви могли тут висловлюватися. <i>(Оплески)</i></p>
<p>Будь ласка, не забувайте, що у нас війна, а я не політик, я військовик і спецслужбіст, і жодних політичних ігрищ служба не здійснює, більше того політичних переслідувань. Все, що ви сказали, воно взагалі не відповідає жодній дійсності.</p>
<p>Дякую за запитання. </p>
<p></p>
<p>ГОЛОВУЮЧИЙ. Дякую.</p>
<p>Вельмишановні колеги, ще одне питання з президії. Будь ласка, Олена Костівна, і на цьому завершуємо.</p>
<p></p>
<p>10:46:00</p>
<p>КОНДРАТЮК О.К.</p>
<p>Пане Василю, у мене запитання до вас, я би сказала, таке на майбутнє навіть, тобто воно питання-прохання. Я прошу вас розібратися із ситуацією: це підготовка фахівців так званої спеціальності "національна безпека". Зараз силові відомства мають державне замовлення номер 256. Я прошу вас розібратися з тим, щоб таке замовлення також мали і цивільні університети, зокрема академії, цивільні академії, тому що це дуже і дуже важливо. Тому питання, просто прохання розібратися, тому що це необхідні фахівці, які потрібні надалі, щоб мати кваліфікацію і працювати на благо України.</p>
<p>Дякую.</p>
<p></p>
<p>10:46:31</p>
<p>МАЛЮК В.В.</p>
<p>Обов'язково все зробимо. Вийшовши із зали, я вже дам відповідну вказівку своїм підлеглим і все проконтролюю.</p>
<p>Дякую вам. <i>(Оплески)</i></p>
<p></p>
<p>ГОЛОВУЮЧИЙ. Дякую, шановні колеги. Василю Васильовичу, дякуємо вам. Будь ласка, займіть своє місце.</p>
<p>Шановні колеги, до слова для співдоповіді запрошується голова Комітету Верховної Ради України з питань національної безпеки, оборони та розвідки Олександр Михайлович Завітневич.</p>
<p>Будь ласка, Олександре Михайловичу.</p>
<p></p>
<p>ЗАВІТНЕВИЧ О.М. Відповідно до доручення Комітет Верховної Ради України з питань національної безпеки, оборони та розвідки на своєму засіданні 6 лютого 2023 року розглянув питання щодо призначення Малюка Василя Васильовича на посаду Голови Служби безпеки України.</p>
<p>За результатами обговорення комітет ухвалив рекомендувати Верховній Раді України підтримати призначення Малюка Василя Васильовича на посаду Голови Служби безпеки України.</p>
<p>Дякую. <i>(Оплески) </i></p>
<p></p>
<p>ГОЛОВУЮЧИЙ. Дякую.</p>
<p>Шановні колеги, я прошу записатися на виступи від депутатських фракцій і груп – по 2 хвилини на виступ, після цього переходимо до голосування. Будь ласка.</p>
<p>Слово надається Дмитруку Артему Геннадійовичу, депутатська група "Відновлення України". Прошу.</p>
<p></p>
<p>10:48:06</p>
<p>ДМИТРУК А.Г.</p>
<p>Прошу передати слово Бурмічу Анатолію Петровичу. Дякую.</p>
<p></p>
<p>ГОЛОВУЮЧИЙ. Анатолій Петрович Бурміч, будь ласка.</p>
<p></p>
<p>10:48:16</p>
<p>БУРМІЧ А.П.</p>
<p>Шановний Голово, шановний Президенте, шановні колеги! Ми, група "Відновлення України", вітаємо рішення керівництва держави про призначення в цей відповідальний час фахівця, саме фахівця. Ми впевнені, що Василь Васильович на своєму місці, отримавши більші повноваження, покаже нам і всьому народу України більш ефективну роботу саме в цей відповідальний час, у військовий час.</p>
<p>Я хотів би ще сказати, що крім цієї загрози агресії Росії стосовно України є ще одна загроза для України – це корупція. На сьогоднішній день ще не завершена до кінця реформа Служби безпеки і саме цей напрямок, він фактично ліквідовується. Я хотів би вам побажати, щоб ви на своєму місці, коли будете затверджені головою, передивилися ще раз дуже уважно все-таки, що, я вважаю, що Служба безпеки повинна посилити роботу в цьому напрямку. Я вважаю, що поки ще реформа не завершена, щоб ми ще раз може передивилися і посилили ті напрямки, щоб не було тих скандалів, які сьогодні є, на жаль. І, я вважаю, що ті джерела інформації, які були колись, коли існувало головне управління "К", повинні бути збережені, повинні давати інформацію, щоб ми не отримували якісь сюрпризи, а працювали на випередження, і не було у нас тієї загрози, яка сьогодні у нас існує. Тому дуже велике побажання.</p>
<p>І в цьому залі є працівники колишні Служби безпеки, є навіть колишній Голова Служби безпеки, може, потрібно зібратися, ще раз подумати і все-таки все зробити для того, щоб робота Служби безпеки і в напрямку боротьби з корупцією була…</p>
<p></p>
<p>ГОЛОВУЮЧИЙ. Будь ласка, Павленко Юрій Олексійович, депутатська група "Платформа за життя та мир"</p>
<p></p>
<p>10:50:25</p>
<p>ПАВЛЕНКО Ю.О.</p>
<p>Шановний пане Голово, прошу передати слово Григорію Миколайовичу Мамці.</p>
<p></p>
<p>ГОЛОВУЮЧИЙ. Будь ласка, Григорій Миколайович.</p>
<p></p>
<p>10:50:33</p>
<p>МАМКА Г.М.</p>
<p>Шановні народні депутати, шановний Президент, шановні присутні! Під час воєнного стану, коли призначення рекомендується у Верховній Раді підтримати людину з середовища, яка великий час провела в службі, це завжди викликає похвалу, але і виклики, які ставляться перед нею.</p>
<p>На даний час у Верховній Раді, в тому числі за керівника, якщо Верховна Рада проголосує, стає основним питанням, дійсно, як було зазначено, контррозвідувальних заходів, це перший напрямок роботи Служби безпеки України. Але необхідно, перше, законодавчо врегулювати ту роль тих людей, які виконують функції, роль, задачі, про які і обговорює, і гордиться суспільство, які задачі вони виконують, - це нанесення ударів на підконтрольних, непідконтрольних територіях по ворогу. Але нам необхідно законодавчо визначити їх роль. І це, на мою думку, першим критерієм повинно бути змінено в законодавстві.</p>
<p>Друга історія про те, що інформування Службою безпеки суспільства щодо виконання задач, проведення операцій, спецоперацій, необхідно все-таки більш доводити до суспільства ті критерії, які супроводжуються до закінчення досудових розслідувань, тих реалізацій, які викликають суспільний резонанс. Це, наприклад, Богуслаєв, затримання, Мотор Січ. Але роль скажіть, будь ласка, чи проінформуйте суспільство, Укроборонпрому, яка була на той час. Чи це робилося без них, чи з ними? Тому що всі, як ви зазначили, дослідження і розслідування повинні бути в комплексі.</p>
<p>Ми будемо підтримувати кандидатуру і рекомендую також народним депутатам. Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, далі Задорожній Микола Миколайович, фракція політичної партії "Слуга народу".</p>
<p></p>
<p>10:52:42</p>
<p>ЗАДОРОЖНІЙ М.М.</p>
<p>Прошу передати слово Бужанському.</p>
<p></p>
<p>ГОЛОВУЮЧИЙ. Будь ласка, Максим Аркадійович Бужанський.</p>
<p></p>
<p>10:52:48</p>
<p>БУЖАНСЬКИЙ М.А.</p>
<p>Ми всі розуміємо, що під час війни спроба атакувати Верховного Головнокомандувача країни в залі Верховної Ради буде виглядати дивно. Але ми також розуміємо, що такий відвертий напад на Голову Офісу Президента країни – це така закамуфльована спроба нападу безпосередньо на Верховного Головнокомандувача. Під час війни, я вважаю, що це неприпустимо. Я вважаю, що такі дії є нічим іншим, окрім спроб трохи допомогти Російській Федерації в цій війні. Всі стосунки, якщо вони є, якщо вони дійсно існують і мають під собою якесь обґрунтування, ми будемо з'ясовувати після нашої перемоги. Але задля того, щоб цю перемогу здобути, цього не потрібно бути в цій залі. На нас полягають відповідальність, і ми маємо гідно її нести.</p>
<p>Що стосується кандидата на посаду Голови Служби безпеки України, запропонованого Президентом. Я повністю підтримую цього кандидата. Я радий, що рік тому Верховна Рада взяла деяку паузу в початку реформування Служби безпеки України. Тому вона зустріла широкомасштабне вторгнення Російської Федерації готовою до цього вторгнення.</p>
<p>Я буду підтримувати цього кандидата. Я закликаю всіх його підтримати. Дякую. <i>(Оплески)</i></p>
<p></p>
<p>ГОЛОВУЮЧИЙ. Далі, будь ласка, Гузь Ігор Володимирович депутатська група "Партія "За майбутнє".</p>
<p></p>
<p>10:54:47</p>
<p>ГУЗЬ І.В.</p>
<p>Пане Президенте, Василь Васильович! Перш за все, я хотів би сказати, що чітко видна різниця в вашій роботі і вашого попередника, в першу чергу я відмітив би патріотичну позицію. Тому що нам здається, що всі патріоти, але насправді в діях, в першу чергу в боротьбі з "п'ятою колоною", видна позиція керівника української спецслужби. Тому, без сумніву, наша команда буде підтримувати ваше призначення, депутатська груп "За майбутнє".</p>
<p>Я зупинився б на двох питаннях, які тут вже звучали, але вони дуже важливі. Це все-таки питання знищення оцієї "п'ятої колони" в рясах, яке треба продовжувати. Тому що дуже багато, в тому числі на Західній Україні, а я представляю Волинь, вони вже розслабилися: ну, там, значить, пройшлися, подивилися, все сховали і так далі.</p>
<p>Я дякую Президенту України, який останні оцих пів року звернув на це увагу, і керівництву держави. Ми повинні знищити це ядро, яке сьогодні орієнтується на Москву. Ми майже знищили інформаційний простір, ми майже знищили політичну ситуацію. Але, якщо ми доведемо ситуацію до кінця війни, що це ядро буде існувати, воно буде працювати проти української держави надалі. Тому я дякую за вашу позицію і сподіваюся, що спільним чином ми будемо продовжувати.</p>
<p>І останнє. Це питання розганяння сьогодні російської ІПСО через десятки і сотні телеграм-каналів, через десятки і сотні тисяч фейсбук-груп і так далі. На мою думку, сьогодні треба жорсткіше підійти до цього питання, шукати інструменти, тому що Росія програє на полі бою, але пробує розхитати ситуацію зсередини. На мою думку, ми маємо наступати в цьому контексті ще жорсткіше.</p>
<p>Дякую за увагу.</p>
<p></p>
<p>ГОЛОВУЮЧИЙ. Будь ласка, я так розумію, замість Совсун Інни Романівни – Костенко Роман Васильович, будь ласка, фракція "Голос".</p>
<p></p>
<p>10:57:02</p>
<p>КОСТЕНКО Р.В.</p>
<p>Шановний пане Президент! Шановна президія! Я хочу сказати, що це, дійсно, неправильно, що скільки часу у нас не було Голови Служби безпеки юридично, тому ми зараз маємо прийняти це рішення і призначити Василя Васильовича Головою Служби безпеки. Я хочу сказати зі своєї точки зору, що відбувалося на початку війни і постійно були на зв'язку. Це, наприклад, південний напрямок безпосередньо, де Служба безпеки відіграла свою ключову роль і в оперативних завданнях, і в оперативно-бойових. Мабуть, для мене це трохи буде там конфліктом інтересів, тому що я сам є полковником Служби безпеки України і зараз говорю про Голову Служби безпеки України. Але служба, дійсно, відіграла і зараз ті завдання, які безпосередньо виконуються на лінії фронту, вони є ключовими і вони по факту підтримують наші Збройні Сили і в цілому сили оборони. Хлопці, які є в центрах спеціальних операцій "Альфа", як її називають, хлопці, які є в контррозвідці, нові підрозділи, які створені, - вони виконують найскладніші і військові, і спеціальні операції. Я думаю, про них, дійсно, можна буде сказати, там, і написати в підручниках історії через багато років.</p>
<p>Тому ще раз. Але, Василь Васильович, хотілося б все ж таки сказати, що ми маємо спецслужбу нашу скеровувати на контррозвідку. Я хотів би звернути увагу на кадрові призначення, щоб вони більш доцільно розглядалися і були більш чіткіші і зрозумілі і парламенту, і безпосередньо українському народу. Тому я бажаю вам всього найкращого і вважаю, що на цьому місці ви відіграєте історичну роль.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Бакунець Павло Андрійович, депутатська група "Довіра".</p>
<p></p>
<p>10:59:03</p>
<p>БАКУНЕЦЬ П.А.</p>
<p>Шановний пане Президенте, шановний Голово Верховної Ради, дорогі народні депутати, українці! Звичайно, що ми з вами живемо сьогодні в особливий період, в період, коли зміцнюється, перероджується, переображається українська нація. І, звичайно, що це відбувається через важкі випробування війною. Війною, в якій ми кожного дня повинні завдячувати найвідважнішим нашим захисникам, завдяки яким ми разом з вами можемо працювати кожен на своєму робочому місці, збиратися тут, в залі, і кожен українець працювати, аби допомагати нашим військовим.</p>
<p>Звичайно, що сьогодні слід відзначити питання національної безпеки, адже це дуже важливо. І від керівника Служби безпеки буде залежати дуже багато в цій боротьби, аж до дня перемоги. І в боротьбі зі зовнішнім ворогом, і в боротьбі з внутрішнім ворогом.</p>
<p>Звичайно, що це правильно, коли ми сьогодні призначаємо керівником людину, яка вже має досвід, яка показала ефективність роботи, роботи з московською агентурою в московському патріархаті, в релігії, роботи в поверненні наших найвідважніших з полону додому. І це дуже і дуже важливо. І ми підтримуємо таку кандидатуру пана Президента.</p>
<p>Сьогодні також хочу сказати вам коротку історію. Одна молода дівчина з Яворова одружилася з гарним хлопцем Владиславом, він був молодим офіцером, є, і захищав Маріуполь, і він, на жаль, потрапив в полон. Його батько Микола вже з 2014 року воює і добивається перемоги, і чекає сина. Його молода Юлія працює для армії і чекає свого чоловіка додому, аби народити дітей. Тому я закликаю вас звернути все ж таки увагу, увагу на всі родини наших полонених, бо вони дуже відважні. І всі їхні родини дуже переживають. І полонених легендарної 24 бригади, всіх збройних формувань. І далі продовжувати цю роботу, як ви це робите.</p>
<p>Тому плідної вам праці, такої, як працює... </p>
<p></p>
<p>ГОЛОВУЮЧИЙ. Будь ласка, я так розумію, що замість Крулька – Кожем'якін Андрій Анатолійович, будь ласка, фракція "Батьківщина".</p>
<p></p>
<p>11:01:26</p>
<p>КОЖЕМ’ЯКІН А.А.</p>
<p>Шановний пане Президенте! Шановний пане Прем'єр-міністр! Шановна президія, шановні депутати! Я, фракція "Батьківщина" буде голосувати "за" призначення генерал-майора Служби безпеки України Малюка Василя Васильовича, тому що вважають, всі ми вважаємо, що під час війни Служба безпеки України повинна бути з головою.</p>
<p>Я особисто голосую за професіонального офіцера контррозвідника, тому що я разом із Василем Васильовичем працював. І нам несоромно, сьогодні зустрівшись, подивитися один одному в очі. Але я хотів би, Василь Васильович, з вашого дозволу, деякі речі передати від ветеранів. Ви знаєте, що завжди ми, спілкуючись, я це роблю.</p>
<p>Сьогодні є заклик Міністерства внутрішніх справ і Нацгвардії про те, що вони створюють "Гвардію наступу". І ви дуже добре знаєте, що є стаття 9 Служби безпеки України, яка дає можливість створювати і в Служби безпеки України повинні бути військові частини.</p>
<p>Тому в мене запитання і ветерани запитують. Чому із 150 тисяч ветеранів, які сьогодні є в запасі, тільки в моєму підрозділі, добровольчому формуванні, в якому я сьогодні знаходжусь, є 35 полковників і підполковників, вони готові захищати країну. Але вони не можуть, тому що вони стоять в іншому мобілізаційному, значить, в інших… тобто в Служби безпеки України. Це дуже важливо.</p>
<p>І я, звертаючись до вас, Володимире Олександровичу, хочу сказати, попросити наступне. Не вірте тим, хто іноді, можливо, вам говорить про те, що колишні працівники Служби безпеки України зрадники і починають працювати на інші політичні сили. Це неправда. Там дуже багато людей з честю і гідністю, і ви про це знаєте. У вас такий досвід був з тими людьми, яких призначали з інших політичних сил. Я…</p>
<p></p>
<p>ГОЛОВУЮЧИЙ. Шановні колеги, завершальний виступ – Герасимов Артур Володимирович, фракція політичної партії "Європейська солідарність"</p>
<p>Геращенко Ірина Володимирівна, будь ласка.</p>
<p></p>
<p>11:03:46</p>
<p>ГЕРАЩЕНКО І.В.</p>
<p>Шановний пане Президенте, колеги! Власне, працюючи багато років зі Службою безпеки України у звільненні заручників, я точно знаю, що там є і герої, і зрадники. І, власне, ми вітаємо той факт, що сьогодні Служба безпеки України говорить про те, що треба зосередитись на боротьбі зі зрадниками. Попередник пана Малюка був звільнений з дуже жорстким формулюванням: за дії, наслідками яких стали важкі втрати. І, власне, той попит на справедливість, який є сьогодні в суспільстві, він чекає розслідування і оцінки, а які ж це були дії і до яких наслідків вони привели. Це дуже важливо.</p>
<p>Ми вітаємо подачу заявки до НАТО. Це також дуже важливо. І наші солдати сьогодні роблять все для того, щоби Україна стала членом Альянсу. Треба тільки повернути доплати в армію, це дуже серйозні сигнали, тому що військові мають отримувати гідні зарплати. Це наше ключове питання.</p>
<p>А от що стосується нашого домашнього завдання, то маємо реформувати Службу безпеки, щоби дійсно вона займалася контррозвідкою і захистом територіальної цілісності України. І в цьому питанні є два шляхи: або контррозвідка буде, ну, дійсно ключовим в Службі безпеки, або це буде монстр щодо політичних репресій. І от зараз час закрити всі ці політичні справи, які і досі там в недрах ДБР, СБУ є: про Томас, про контрнаступ в 2014 році, про Керченську протоку. Це буде дуже правильний сигнал.</p>
<p>Щодо єдності. Ми думаємо, що маємо підтримати Службу безпеки України в боротьбі з "п'ятою колонною". Давайте приймемо в цій залі, і наша фракція тут ініціатором, закони, які забороняють і ліквідовують цю московську церкву.</p>
<p>І ми вітаємо заборону промосковських партій, це дуже правильно. Тільки депутати її знаходяться і в сесійній залі, і в місцевих радах. Також давайте з цим щось зробимо. Тому що насправді поки солдати захищають нашу Батьківщину на фронті, ми так само маємо все зробити для захисту України в тилу. І тут...</p>
<p></p>
<p>ГОЛОВУЮЧИЙ. Шановні колеги, ми завершили обговорення. І перед тим, як перейдемо до прийняття рішення, я дуже би хотів, щоб вся зала була просякнута одним терміном, про який ми завжди говоримо, – це питання єдності. Єдність – це і питання внутрішньої відповідальності. Я дуже би не хотів, щоб секундний хайп вартував нам майбутнього країни. І я дуже вірю, що ми всі дуже добре засвоїмо уроки історії минулого. Як тільки ми починаємо сваритися – ми втрачаємо державність. Давайте зробимо все, щоб і парламент, і вся влада сьогодні була єдина як ніколи, і продемонструємо це цим голосуванням. Тому переходимо до прийняття рішення.</p>
<p>Відповідно до пункту 12 зі значком 1 частини першої статті 85 Конституції України я ставлю на голосування для прийняття в цілому проект Постанови (реєстраційний номер 8425) про призначення Малюка Василя Васильовича на посаду Голови Служби безпеки України. Прошу народних депутатів голосувати.</p>
<p></p>
<p>11:07:24</p>
<p>За-324</p>
<p>Рішення прийнято. <i>(Оплески)</i></p>
<p>Покажіть, будь ласка, по фракціях. Дякую.</p>
<p>Ну що ж, колеги, давайте подякуємо Президенту України Володимиру Олександровичу Зеленському та запрошеним за участь у пленарному засіданні. <i>(Оплески)</i></p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>11:08:11</p>
<p>ГОЛОВУЮЧИЙ. Продовжуємо нашу роботу. Прохання зайняти свої місця, або зробити фото з новим керівником Служби безпеки України.</p>
<p>Відповідно до статей 83, 85, 114 Конституції України за пропозицією депутатських фракцій політичної партії "Слуга народу", до складу якої входить більшість народних депутатів України від конституційного складу Верховної Ради України, яка має право коаліції депутатських фракцій у Верховній Раді України, Прем'єр-міністр України Денис Анатолійович Шмигаль вніс до Верховної Ради подання про призначення Клименка Ігоря Володимировича міністром внутрішніх справ України. Відповідні матеріали вам надані.</p>
<p>Шановні колеги, відповідно до Регламенту Верховної Ради та пропозицій Комітету з питань правоохоронної діяльності пропонується наступний порядок розгляду цього питання: представлення кандидата Прем'єр-міністром України – до 2 хвилин; виступ кандидата на посаду міністра внутрішніх справ України – до 5 хвилин; запитання до кандидата від народних депутатів України – до 10 хвилин (1 хвилина на запитання, 2 хвилини на відповідь); співдоповідь від комітету – до 2 хвилин; виступи від депутатських фракцій і груп – до 16 хвилин (по 2 хвилини на виступ); прийняття рішення. Всього – до 35 хвилин. Якщо немає заперечень, пропоную перейти до розгляду питання.</p>
<p>Колеги, чомусь… можна присісти. <i>(Шум у залі)</i> Голосуємо? Без обговорення пропонують колеги. "Європейська солідарність" проти, тому, будь ласка, проводьте роботу з колегами.</p>
<p>Шановні колеги, раз ми всі стоїмо, давайте тоді привітаємо Дениса Анатолійовича Шмигаля Прем'єр-міністра України, який запрошується для представлення кандидата. <i>(Оплески) </i>До 2 хвилин.</p>
<p></p>
<p>11:10:10</p>
<p>ШМИГАЛЬ Д.А.</p>
<p>Шановна президія, Олександр Сергійович! Шановні пані і панове народні депутати, шановні українці! Відповідно до пункту 12 частини першої статті 85 та частини четвертої 114 Конституції України за пропозицією депутатської фракції політичної партії "Слуга народу", яка згідно з частиною десятою статті 83 Конституції України має права коаліції депутатських фракцій у Верховній Раді України дев'ятого скликання, вношу подання про призначення Клименка Ігоря Володимировича міністром внутрішніх справ України.</p>
<p>Ігоря Володимировича всі знають, зайвих багато слів непотрібно. Прохання підтримати цю кандидатуру на посаду міністра внутрішніх справ.</p>
<p>Дякую. <i>(Оплески)</i></p>
<p></p>
<p>ГОЛОВУЮЧИЙ. До слова запрошується кандидат на посаду міністра внутрішніх справ України Ігор Володимирович Клименко, будь ласка. До 5 хвилин.</p>
<p></p>
<p>11:11:19</p>
<p>КОНДРАТЮК О.К.</p>
<p>Шановні колеги, давайте ми присядемо. Трохи майте повагу до кандидата до міністра внутрішніх справ. Шановні колеги, ну, можна присісти!</p>
<p></p>
<p>11:11:27</p>
<p>КЛИМЕНКО І.В.</p>
<p>Шановний пане Голово Верховної Ради…</p>
<p></p>
<p>11:11:40</p>
<p>ГОЛОВУЮЧИЙ. Шановні колеги, займіть, будь ласка, свої місця, тому що ви заважаєте тим, хто ззаду, дивитися на те, що відбувається спереду. Будь ласка. Або займіть місця, або якось по-іншому себе в залі поводьте. Дякую.</p>
<p>Будь ласка, Ігор Володимирович.</p>
<p></p>
<p>11:11:53</p>
<p>КЛИМЕНКО І.В.</p>
<p>Шановний пане Голово Верховної Ради, шановний пане Прем’єр-міністр, шановний парламент! Очолювати Міністерство внутрішніх справ – це честь та водночас особиста відповідальність за утримання стабільності та керованості системи в цей складний для країни час. Те, що система МВС як хребет безпеки вистояла в перші дні та місяці повномасштабного вторгнення та в подальшому лише зміцнювалась, рівень довіри до неї за цей час безпрецедентно виріс, це, безперечно, заслуга міністра Дениса Монастирського та його команди. <i>(Оплески) </i>І ціною щоденних зусиль та, на жаль, незворотних втрат ми продовжуємо забезпечувати правопорядок в державі та безпеку наших громадян.</p>
<p>Від початку повномасштабного вторгнення в нашу країну військ Російської Федерації, яке триває вже майже рік, сфера відповідальності системи МВС значно розширилася, збільшилася кількість завдань та функцій: безпосередня участь у бойових діях, документування воєнних злочинів, ліквідація наслідків ворожих обстрілів, масштабне гуманітарне розмінування, забезпечення публічного порядку в умовах воєнного стану та комендантської години, служба на блокпостах, евакуація населення.</p>
<p>Незважаючи на значне навантаження, складний воєнний стан в державі, загальна кримінальна обстановка перебуває під повним контролем. Акумульовано всі наявні сили та засоби, щоб громадяни прочували себе в максимально можливій в нинішніх умовах безпеці. Неможливо переоцінити роботу рятувальників, які одними з перших прибувають на місце влучання ворожих ракет та снарядів і часто працюють під загрозою нових обстрілів. Нацгвардійці та прикордонники, поліцейські беруть безпосередню участь в бойових діях, мобільних вогневих розрахунках протиповітряної оборони, вони забезпечують охорону об'єктів критичної інфраструктури, державного кордону, утримує стабільну ситуацію в пунктах пропуску. Всі об'єднані головним завданням, яке стоїть перед кожним українцем, – якнайшвидша перемога. </p>
<p>МВС розпочало заходи, які передбачають підвищення бойових спроможностей, потужна рекрутингова кампанія "Гвардія наступу", яка стартувала минулого тижня. Ми формуємо ефективні штурмові бригади, які якісно посилять сили оборони України та примножать міць українського наступу. В найближчій перспективі розробка стратегії громадської безпеки та цивільного захисту з урахуванням викликів воєнного стану. Ми забезпечимо невідворотність покарання для кожного, хто зі зброєю в руках прийшов на землю нашої Батьківщини, вбиває, грабує мирних жителів, нищить цивільну інфраструктуру, житлові будинки та промислові підприємства, хто влаштовує геноцид, енергетичний та мінний терор.</p>
<p>Не менш важливий фокус на боротьбі з закостенілим... <i>(Не чути) </i>який роз'їдає... <i>(Не чути) </i>державу,<i> </i>я говорю про корупцію. Ми кидаємо виклик усім, хто вважає, що норми закону на них не діють, усім, для кого держава – це лише ресурс незаконного збагачення. Міністерство внутрішніх справ – це не лише про безпеку людей та державу, а й про якісні сервісні послуги. Кожен громадянин України має відчувати результативність нашої роботи, особливо на деокупованих територіях та за кордоном. І цей процес повинен тривати, поки наші люди не зможуть повернутися додому. Завдань насправді багато, і кожне з цих завдань надважливе для безпеки як окремого громадянина, так і держави загалом. На цьому шляху ми щиро розраховуємо на вашу підтримку і профільних комітетів, і всіх народних депутатів для, безумовно, досягнення нашої перемоги.</p>
<p>Дякую за увагу. Слава Україні!</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>11:16:02</p>
<p>ГОЛОВУЮЧИЙ. Дякую, Ігорю Володимировичу.</p>
<p>Далі у нас до 10 хвилин питання до кандидата, тому прошу народних депутатів записатись на запитання до кандидата від народних депутатів України. І хочу нагадати, що все-таки я просив би всіх дотримуватись вимог депутатської етики, будь ласка.</p>
<p>Южаніна Ніна Петрівна, фракція політичної партії "Європейська солідарність".</p>
<p></p>
<p>11:16:39</p>
<p>ЮЖАНІНА Н.П.</p>
<p>Прошу передати слово Артуру Герасимову.</p>
<p></p>
<p>ГОЛОВУЮЧИЙ. Будь ласка, Артур Герасимов.</p>
<p></p>
<p>11:16:45</p>
<p>ГЕРАСИМОВ А.В.</p>
<p>Дякую. Шановний пане Ігорю, перша за все хотів би подякувати тим поліцейським, які сьогодні на фронті, які сьогодні на всіх гарячих точках несуть свою службу, тому що ми дійсно це кожного дня бачимо, ми дуже це цінуємо і завжди будемо їх підтримувати. Але в мене два питання до вас.</p>
<p>От тільки що перед вами був Василь Васильович Малюк, він сказав, що ті ботоферми, які там мені приписували минулого року, розслідування веде Національна поліція України. Ви знаєте, він відповів і сказав чітко, що їх знайшли, але він не сказав, чиї вони виявилися. От можна мені, будь ласка, таки узнати, так чиї це ботоферми мені приписували минулого року?</p>
<p>І пане Ігорю, друге питання. Чому більшість кримінальних справ по топ-корупції сьогодні відкриваються тільки після резонансу і тільки після висвітлення їх журналістами? Чи не свідчить це з вашої точки зору про, скажемо так, що система правоохоронних органів працює неналежним чином?</p>
<p>Дякую.</p>
<p></p>
<p>11:17:49</p>
<p>КЛИМЕНКО І.В.</p>
<p>Я вибачаюсь, дуже погано почув, тому що не було звуку, тільки навушник одягнув, великий шум у залі. Якщо неважко, пане Голово, можемо ми повторити?</p>
<p></p>
<p>ГОЛОВУЮЧИЙ. Питання було про ботоферми. Я правильно зрозумів? <i>(Шум у залі)</i></p>
<p>30 секунд дайте, будь ласка, Артуру Володимировичу.</p>
<p></p>
<p>11:18:08</p>
<p>ГЕРАСИМОВ А.В.</p>
<p>Перше питання. Василь Васильович сказав, що ботоферми знайшли, які мені приписували, але чиї вони виявилися, він не сказав. От питання до вас, тому що він сказав, що Національна поліція веде розслідування, чиї ці ботоферми виявилися?</p>
<p>І друге питання. Сьогодні все, що стосується топкорупції, ми бачимо, відкривається тільки після великого суспільного резонансу. Чи це не свідчить з вашої точки зору про те, що правоохоронні органи працюють неналежним чином?</p>
<p>Дякую.</p>
<p></p>
<p>11:18:38</p>
<p>КЛИМЕНКО І.В.</p>
<p>Дякую. Почну з другого запитання. Всі ресурси Міністерства внутрішніх справ, зокрема Національна поліція спільно із Службою безпеки України, Державним бюро розслідувань зараз націлені саме на виявлення корупціонерів. Це всі справи, які ми вели тривалий час. Ви знаєте, що будь-якого корупціонера, щоб задокументувати, треба визначений час, кого місяць, кого півтора місяця, кого два, а кого ми з коліс намагаємося виявити. Тому я можу запевнити, що система Міністерства внутрішніх справ всі справи, які знаходились в нашому провадженні щодо корупціонерів, вони всі будуть реалізовані і належно задокументовані. І незалежно від того, чи є тренд, чи його немає, це наше завдання виявити цих корупціонерів. До речі, по Міністерству оборони ми працювали, Служба безпеки, Державне бюро розслідувань, останні пів року для того, щоб задокументувати всю групу, яка була причетна до розкрадання коштів.</p>
<p>Що стосується ботоферм. Особисто вам, пане народний депутат, я надам відповідь протягом однієї доби.</p>
<p></p>
<p>ГОЛОВУЮЧИЙ. Будь ласка, далі Бобровська Соломія Анатоліївна, фракція "Голос".</p>
<p></p>
<p>11:19:55</p>
<p>БОБРОВСЬКА С.А.</p>
<p>Прошу передати слово Совсун Інні.</p>
<p></p>
<p>ГОЛОВУЮЧИЙ. Інна Романівна Совсун, будь ласка.</p>
<p></p>
<p>11:20:00</p>
<p>СОВСУН І.Р.</p>
<p>Доброго дня. Пане Ігорю, в мене є два запитання.</p>
<p>Питання перше стосується скандальної історії, яка збурила все суспільство, історія з дівчатами, яких накачували наркотиками, ґвалтували і після цього знімали це на відео. Дуже добре, що поліція дуже швидко відреагувала. Але мене дуже турбує, що в цій історії відкрито провадження за статтею "Поширення порнографії", а не "Зґвалтування", що особливо цинічно, що це та сама стаття, за якою затримують і дівчат з OnlyFans. І от мені видається, що це абсолютно неспівмірно, коли абсолютно різні злочини кваліфікуються за єдиною статтею. Я дуже хотіла би від свого імені, від імені, думаю, міжфракційного об'єднання "Рівні можливості" сказати, що якщо необхідні законодавчі зміни для того, щоб ґвалтівників арештовували за статтею "Зґвалтування", то, будь ласка, поверніться до нас з цими ініціативами, ми точно будемо готові це розглянути.</p>
<p>І окремо хочу попросити вас пам'ятати про питання розмінування, воно теж є у ваших повноваженнях, і не забувати про те, що ми…</p>
<p></p>
<p>ГОЛОВУЮЧИЙ. Будь ласка, Ігор Володимирович.</p>
<p></p>
<p>11:21:08</p>
<p>КЛИМЕНКО І.В.</p>
<p>Що стосується кримінального провадження. Ми достатньо ретельно його розслідуємо. Два учасники цієї групи знаходяться зараз в Польщі, два зараз знаходяться в ізоляторі тимчасового тримання. Щодо дівчат, ми дійсно зараз їх вже опитали цих дівчат, опитуємо інших, і перевіряємо всю схему, яку вони організували. Ви знаєте, що ці хлопці розповсюджували дану інформацію тривалий час в мережах Інтернет, вживання наркотиків і так далі. Поки слідство триває, результати після закінчення досудового розслідування, результати будуть доведені.</p>
<p>Щодо розмінування, ви маєте розуміти, 30 відсотків території України заміновано, і найбільший виклик, я сьогодні доповідав це на правоохоронному комітеті, найближчий виклик на березень, на квітень місяць і на травень – це розмінування сільгоспугідь нашої держави. На сьогоднішній день ми збільшили з підтримки Прем'єр-міністра кількість піротехнічних служб Державної служби з надзвичайних ситуацій, і та техніка, яка зараз надходить, в тому числі міжнародна технічна допомога, вона вся буде кинута саме на розмінування деокупованих територій для того, щоб в тому числі ми поновили роботу лінії електропередач. Перше.</p>
<p>І друге. Розмінували сільгоспугіддя для того, щоб наші фермери, аграрії змогли засіяти урожай, який потім буде впливати на благополуччя нашої держави.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, слово надається народному депутату Павлішу Павлу Васильовичу, фракція політичної партії "Слуга народу".</p>
<p></p>
<p>11:22:39</p>
<p>ПАВЛІШ П.В.</p>
<p>Прошу передати слово Фрісу Ігорю Павловичу. Дякую.</p>
<p></p>
<p>ГОЛОВУЮЧИЙ. Будь ласка, Ігор Павлович Фріс.</p>
<p></p>
<p>11:22:45</p>
<p>ФРІС І.П.</p>
<p>Ігор Володимирович, добрий день. По-перше, хочу від колег з Херсона подякувати за роботу херсонських поліцейських, передати вам слова подяки.</p>
<p>Ви знаєте, за два останніх тижні для мене було в голові багато цікавого. Саша, дозволь, будь ласка. Багато цікавого, я вирішував, чи політик повинен очолювати міністерство, чи професійний поліцейський, який ви є. І думки були різні, і вони змінилися на користь професійності в цей час, під час війни.</p>
<p>Але у мене інше питання. 23 лютого в цій залі 274 голоси народних депутатів підтримали Закон про зброю. Мені би хотілося почути позицію вашу як очільника міністерства майбутнього і самого міністерства на ту рамку, яку сьогодні було доведено в частині можливості прийняття в другому читанні Закону про зброю, з короткостволом вдома для захисту сімей, рідних, близьких і помешкання особи. І наскільки продуктивно буде працювати Міністерство внутрішніх справ в цьому напрямку?</p>
<p>Дякую.</p>
<p></p>
<p>11:23:53</p>
<p>КЛИМЕНКО І.В.</p>
<p>Дивіться, по-перше, ні для кого не секрет, що питання зброї після війни буде стояти на одному з перших місць поряд з відбудовою держави. Ті рамки, які на сьогоднішній день визначають парламентарії, в яких ми будемо в подальшому працювати, які ми, думаю, спільно допрацюємо з правоохоронним комітетом, вони абсолютно зрозумілі для того, щоб ми могли контролювати процес придбання зброї нашими громадянами. Коли ми будемо однаково розуміти ці всі процеси і ці рамки, і межі дозволеного і недозволеного, ми тоді зможемо вистроїти головне контроль за ринком зброї. Тому якщо в рамках і це буде після відповідного обговорення, додаткового обговорення, Міністерство внутрішніх справ, звичайно, що підтримає позицію парламенту.</p>
<p></p>
<p>ГОЛОВУЮЧИЙ. Будь ласка, слово надається народному депутату Яценку Антону Володимировичу, позафракційному.</p>
<p></p>
<p>11:24:50</p>
<p>ЯЦЕНКО А.В.</p>
<p>Шановний пане кандидат, я впевнений, що сьогодні зала вас підтримає. Але я хотів би вас попросити вже в якості міністра звернути увагу на місто Умань і Уманський район Черкаської області, де сьогодні розслідується, наприклад, за моїм зверненням вже більше 20 кримінальних справ, пов'язаних із розкраданням бюджету міста Умані, і діє вертикальне інтегроване організоване злочинне угрупування у складі… є такий місцевий бізнесмен Андрій Дикун, представляє сьогодні фракцію, партію, на жаль, "Слуга народу", і тому йому закривається багато речей, діє мер діюча Плетньова і інші особи. І, на жаль, сьогодні слідство в місті Умані, де очолює такий пан Бебешко, фактично робляться всі дії, щоб навпаки заблокувати розслідування цих справ. То я би вас просив все ж таки звернути на це увагу і забезпечити об'єктивний розгляд цих справ, можливо навіть, щоб їх забрати з міста на центральний рівень, бо дуже великий вплив, на жаль.</p>
<p>Дякую за увагу.</p>
<p></p>
<p>11:25:59</p>
<p>КЛИМЕНКО І.В.</p>
<p>Дякую. Ми звернемо увагу. Я зверну увагу на Уманський район і на Умань.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, завершальне запитання Бондар Віктор Васильович, позафракційний, будь ласка.</p>
<p></p>
<p>11:26:11</p>
<p>БОНДАР В.В.</p>
<p>Дякую, Ігор Володимирович.</p>
<p>Шановні колеги, всі, хто пройшли перші дні війни, дуже пам'ятно згадують, як в той час працювали злагоджено депутати, які залишилися в Києві, нас тут було десяток, може, максимум, і як плідно відпрацьовували всі питання з Міністерством внутрішніх справ, зокрема з міністром Денисом Монастирським. В тому числі була дуже плідна робота з Національною поліцією, з Ігорем Володимировичем Клименком. І я пам'ятаю, що будь-які питання вирішувались миттєво: це і по мародерах, це і по охороні порядку, це і виклики, коли були підозри на діяльність іноземних агентів і так далі.</p>
<p>І я хочу підтримати сьогодні в залі цю кандидатуру, підтримати Ігоря Володимировича, побажати, щоби так само міністерство дієво працювало під його керівництвом, так само була миттєва реакція на будь-які звернення і депутатів, і простих громадян. Ігорю Володимировичу, дякую, і тримайте так далі...</p>
<p></p>
<p>11:27:21</p>
<p>КЛИМЕНКО І.В.</p>
<p>Дякую.</p>
<p></p>
<p>ГОЛОВУЮЧИЙ. Дякую. Так?</p>
<p>Шановні колеги, я запрошую Ігоря Володимировича зайняти поки своє місце.</p>
<p>Я запрошую до співдоповіді голову Комітету з питань правоохоронної діяльності Сергія Костянтиновича Іонушаса. Будь ласка.</p>
<p></p>
<p>11:27:40</p>
<p>ІОНУШАС С.К.</p>
<p>Доброго дня, шановні колеги! Відповідно до доручення Голови Верховної Ради України Комітет з питань правоохоронної діяльності на своєму засіданні сьогодні зранку розглянув подання Прем'єр-міністра України про призначення Клименка Ігоря Володимировича міністром внутрішніх справ.</p>
<p>В нашому комітеті працює багато професійних юристів, колишні поліцейські, судді, прокурори та адвокати. Комітет на своєму засіданні 18 голосів віддав за це рішення, жодного голосу не було проти.</p>
<p>Шановні колеги, я підтримую і пропоную вам підтримати призначення Клименка Ігоря Володимировича міністром внутрішніх справ.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, я прошу записатися на виступи від депутатських фракцій і груп.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p><b> </b></p>
<p>ГОЛОВУЮЧИЙ. Будь ласка, "Слуга народу" Лаба, Михайло Лаба.</p>
<p></p>
<p>11:29:00</p>
<p>ЛАБА М.М.</p>
<p>Передайте слово Бакумову.</p>
<p></p>
<p>ГОЛОВУЮЧИЙ. Бакумов, будь ласка, Олександр.</p>
<p></p>
<p>11:29:13</p>
<p>БАКУМОВ О.С.</p>
<p>Шановний головуючий, шановні колеги, шановні народні депутати! У 2021 році влітку з цієї високої трибуни я доповідав питання призначення міністра внутрішніх справ Дениса Монастирського. Тоді, завершуючи свою доповідь, я звернувся до уряду і до Прем'єр-міністра із словами: бережіть нашого міністра, ми вам віддали найголовніше, що у нас є, голову нашого комітету, нашого колегу і нашого товариша. І тому саме в цей день я хотів би, щоб ми пригадали Дениса Монастирського, пригадали кожного члена його команди і всіх, хто загинув внаслідок цієї жахливої трагедії в Броварах. Вічна їм пам'ять і вічна їм слава!</p>
<p><i>(Хвилина мовчання)</i></p>
<p>Дякую.</p>
<p>Шановні колеги, шановний пане кандидате на посаду міністра внутрішніх справ, сьогодні парламент приймає це рішення аd hoc, воно надзвичайне, тому що ми втратили міністра і в нас йде повномасштабна війна, введений правовий режим воєнного стану. Жодних сумнівів у вашій фаховості і жодних сумнівів у вашій компетентності. Ви людина державницька, і впевнений, ви впораєтеся з тими викликами, які стоять перед системою органів Міністерства внутрішніх справ.</p>
<p>Єдине побажання, шановний Ігорю Володимировичу, я повторю, що і говорив на комітеті. Головне, не перетворити Міністерство внутрішніх справ на міністерство поліції, треба достойно і гідно балансувати інтереси кожного центрального органу виконавчої влади, прикордонників, гвардійців, рятівників, Державної міграційної…</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>ГОЛОВУЮЧИЙ. Героям слава!</p>
<p>Будь ласка, замість Бойка – Мамка, будь ласка, Григорій Миколайович.</p>
<p></p>
<p>11:31:31</p>
<p>МАМКА Г.М.</p>
<p>Шановні народні депутати! Шановні присутні! Хочу все-таки звернути увагу на друге призначення за сьогодні, це призначення людини, яка має практичний досвід, спеціальне звання, має досвід роботи як в Національній поліції, але на даний час його запропонували на посаду міністра внутрішніх справ.</p>
<p>Хочу зазначити, що посади між Національною поліцією і міністром внутрішніх справ, вони різні, об'єм роботи тотально збільшується, і більш такий політичний рівень, але необхідно також приймати участь дуже активну в забезпеченні особового складу для прийняття і виконання завдань, які наділяються для охорони нашої території, нашої державності.</p>
<p>Хочу звернути увагу на ті ініціативи, які бачили б ми від міністра внутрішніх справ.</p>
<p>Перше. Це звернути увагу на навчання особового складу, тому що воєнний стан у нас вперше в державі.</p>
<p>Друге. Ініціювати унормування заробітних плат. Тому що сьогодні піднімали в залі питання щодо військових щодо зменшення заробітних плат, але також у нас правоохоронний блок, на жаль, тільки по постанові Кабміну забезпечено гарантії соціального захисту заробітної платні, а необхідно унормувати цю історію, також звертаюсь до Прем'єр-міністра, законом. Тоді ми можемо гарантувати нормальну заробітну платню від імені держави, а не від Кабінету Міністрів. Також необхідно все-таки розвивати більше роль навчальних закладів системи Міністерства внутрішніх справ для формування тієї стратегії, того розвитку, тієї роботи в Міністерстві внутрішніх справ.</p>
<p>Ми будемо підтримувати кандидатуру і також закликаю інших народних депутатів підтримати.</p>
<p></p>
<p>ГОЛОВУЮЧИЙ. Будь ласка, Цимбалюк Михайло Михайлович, фракція "Батьківщина".</p>
<p></p>
<p>11:33:42</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Шановний пане Голово, президія! Шановний Ігор Володимирович! Насамперед сьогодні, шановні колеги, дуже важливий момент. Ми призначаємо керівника системи МВС, до якої входить крім Національної поліції, яка сьогодні не тільки охороняє громадський порядок, вони ще й несуть бойову службу, входить Національна гвардія, яка охороняє не тільки об'єкти інфраструктури критичної і дипустанови, а також має бойові підрозділі, які нині на нулі. Також це Державна прикордонна служба, яка виконує своє завдання, і Державна служба з надзвичайних ситуацій, яка першою реагує на ті виклики ракетних та інших ударів. Ігор Володимировичу у майбутньому буде очолювати систему МВС. Я впевнений, що він справиться. І позиція Президента, що в цей період саме силові структури мають очолювати справжні бойові генерали, – це правильна позиція. А після того підійдемо до реформування.</p>
<p>Я, Ігор Володимирович, вважаю, що це ваша хороша позиція щодо створення бригад наступу. Але ваша, це новий виклик і відповідальність, хто буде очолювати ці бригади, їхнє матеріально-технічне забезпечення і виклик, звичайно, грошове забезпечення всіх силових структур і військових. Це дуже важливо, бо перед новою командою нові виклики. Я бажаю, щоб ви з ними справилися.</p>
<p>І на звершення про реформу. Ігорю Володимировичу, ви справжній бойовий генерал, і пам'ятайте, реформа системи МВС – це не тільки назви міліції на поліцію, це не тільки зміна картуза на новий, це глибока системна зміна. А система, на жаль, має властивість опиратися. Бажаю вам зламати цю систему і провести серйозну реформу.</p>
<p>Слава Україні!</p>
<p></p>
<p>ГОЛОВУЮЧИЙ. Будь ласка, Южаніна Ніна Петрівна, фракція "Європейська солідарність".</p>
<p></p>
<p>11:35:49</p>
<p>ЮЖАНІНА Н.П.</p>
<p>Прошу передати слово Гончаренку Олексію.</p>
<p></p>
<p>11:36:01</p>
<p>ГОНЧАРЕНКО О.О.</p>
<p>Олексій Гончаренко, "Європейська солідарність".</p>
<p>Шановний пане Клименко, перш за все, я хочу побажати сил на новій посаді. Очевидно, що зараз ви будете призначені, і хочу сказати, що ця посада міністра внутрішніх справ є надзвичайно важливою в країні завжди, а під час війни неможливо переоцінити її значення. Справа в тому, що фактично МВС – це друге за потужністю міністерство, яке займається саме військовими, людьми зі зброєю, які сьогодні боронять нашу країну.</p>
<p>Ми дуже часто з вами говоримо про Збройні Сили України, і це правильно, це наші сьогодні герої, які захищають життя кожного українця. Але хто їхні побратими, хто стає плечем до плеча з нашими Збройними Силами України? Це Національна гвардія, це Національна поліція, це прикордонники. Хто сьогодні рятує життя людей після обстрілів? Я бачив на власні очі, як працювала поліція Харківщини під час наступу на Харків, поліція Київщини і Києва, поліція Миколаївщини. І це є сьогодні надзвичайно важливе завдання, яке на плечах цих людей, цих мужніх чоловіків та жінок.</p>
<p>Тому, пане майбутній міністр, я хочу попросити вас дуже жорстко ставити питання грошового забезпечення і соціальної підтримки цих людей, це дуже сьогодні важливо. І ми знаємо, що є пропозиції по зменшенню грошового забезпечення як в Збройних Силах України, так і в системі МВС. Я думаю, що це неправильний шлях. Нам навпаки треба шукати можливості для збільшення грошового забезпечення, ну, щонайменше ми маємо підтримати його на гідному рівні.</p>
<p>Скажіть нам, як майбутній міністр чим ми можемо вам допомогти? Де встати поруч з вами для того, щоби ми дали гідне забезпечення всім: прикордонникам, ДСНС, поліції, Нацгвардії і, звичайно... <i> </i></p>
<p></p>
<p>ГОЛОВУЮЧИЙ. Будь ласка, Арешонков Володимир Юрійович, група "Довіра".</p>
<p></p>
<p>11:38:13</p>
<p>АРЕШОНКОВ В.Ю.</p>
<p>Шановний пане Голово, шановний пане Прем'єр-міністр, шановний кандидате! Депутатська група "Довіра" дуже серйозно, відповідально підходить до питання призначення міністра одного з ключових міністерства центральних органів виконавчої влади. Ми розуміємо, наскільки це важливо в умовах сьогодні війни. І головне питання: наскільки кандидат розуміє глибину і важливість тих заходів, тих реформ, які потрібно продовжувати здійснювати в системі Міністерства внутрішніх справ для того, щоб воно стало по-справжньому сучасним європейським міністерством? І в цьому контексті нам було надзвичайно важливо і приємно почути про те, що кандидат підтримує ті реформи, які були започатковані попереднім міністром Монастирським, які визначили шлях розвитку міністерства саме як європейського, такого, яке буде рухатись від надання тільки поліцейсько-силових функцій до величезного спектру послуг для забезпечення потреб населення. І це сьогодні надзвичайно важливо, в умовах розбурханого, знервованого суспільства важливо надати людям нашим спокій і якісні сервісні послуги.</p>
<p>Безперечно, це все буде. Ми це відчули і з програмного виступу кандидата, і він має необхідну освіту, розуміння подальшого розвитку процесів. Тому депутатська група "Довіра" буде голосувати і підтримає кандидатуру пана Клименка на посаду міністра внутрішніх справ України.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Мороз Володимир Вікторович, депутатська група "Відновлення України".</p>
<p></p>
<p>11:40:20</p>
<p>МОРОЗ В.В.</p>
<p>Будь ласка, передайте слово Дмитруку Артему.</p>
<p></p>
<p>ГОЛОВУЮЧИЙ. Будь ласка, Артем Дмитрук.</p>
<p></p>
<p>11:40:34</p>
<p>ДМИТРУК А.Г.</p>
<p>Шановні колеги, шановний пане Голово, шановний кандидате! По-перше, дякую усім поліцейським, які з першого дня і по сьогоднішній день боронять нашу державу разом зі Збройними Силами України. Міністерство внутрішніх справ є одним з ключових в державі, а під час війни – особливо.</p>
<p>Кандидатура Ігоря Клименка на посаду міністра внутрішніх справ є логічною, зваженою та продуманою. Пан Клименко, очолюючи Національну поліцію, продемонстрував гідний результат. Під час війни наша поліція показала себе особливо ефективно, система не просто встояла, вона зберегла свою ефективність. Нині поліція з народом, як не була ніколи раніше. Маю величезну надію, що Ігор Володимирович на посаді не лише буде двигуном цієї великої міністерської машини, а й буде боротися з корупцією. Є темні плями у цій історії, корупція існує у системі Міністерства внутрішніх справ, і з цим треба боротися. Віримо, що ви зробите все можливе, щоб максимально здолати корупцію у системі Міністерства внутрішніх справ.</p>
<p>Депутатська група "Відновлення України" підтримує кандидатуру Клименка на посаду міністра внутрішніх справ і завжди готова підставити своє плече у боротьбі з корупцією в нашій державі. Слава Україні!</p>
<p></p>
<p>ГОЛОСИ ІЗ ЗАЛУ. Героям слава!</p>
<p></p>
<p>ГОЛОВУЮЧИЙ. Будь ласка, Юрчишин Ярослав Романович, фракція "Голос". Будь ласка. Шановні колеги, і це завершальний виступ, після цього переходимо до прийняття рішення. Будь ласка, Юрчишин Ярослав Романович.</p>
<p></p>
<p>11:42:13</p>
<p>ЮРЧИШИН Я.Р.</p>
<p>Прошу передати слово Осадчуку Андрію.</p>
<p></p>
<p>ГОЛОВУЮЧИЙ. Андрій Осадчук.</p>
<p></p>
<p>11:42:27</p>
<p>ОСАДЧУК А.П.</p>
<p>Пане Голово, пане Прем'єр-міністр, шановний Ігорю Клименко! Про це вже трохи говорили колеги, і я про це говорив на комітеті і, власне, думаю, що це варто повторити. Я не вважаю кандидатуру Ігоря Клименка ідеальною для цієї посади. І тут справа не в його особистих якостях, тут справа в структурі міністерства, яке змайстрували в 2014 році, коли фактично п'ять цілком незалежних інституцій об'єднані в одне організаційне тіло. І всі ці вже, скільки? – дев'ять років міністерством завжди керували люди, які не мали прямої дотичності до жодних із цих структур і виступали фактично таким балансом інтересів між усіма.</p>
<p>Кандидат є генералом поліції, він нічого не може і не має робити, і безумовно, вступає на пост міністра як генерал поліції. І для нього це буде величезним викликом, щоб якимось чином забезпечити баланс інтересів, мотивацію і єдність всього міністерства. Як сказав уже колега Бакумов, здається, я дуже вам бажаю не стати міністром Національної поліції, ви маєте зробити все, щоб об'єднати міністерство і рухати його далі. Я підтримую так само риторику, що критично важливо, щоб міністерством зараз керували люди з бойовим досвідом, бо МВС воює, і це далеко не всі розуміють в цій країні. Тому в цих складних ситуаціях я вам просто хочу побажати мужності і успіху на цій посаді.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили обговорення. Я прошу народних депутатів зайняти свої місця. Шановні колеги, переходимо до прийняття рішення. Обговорення питання завершено. Переходимо до прийняття рішення. Я прошу усіх колег, які в тому числі стоять там, зайняти свої місця. Переходимо до прийняття рішення.</p>
<p>Відповідно до статей 85, 114 Конституції України ставлю на голосування для прийняття в цілому проект Постанови, реєстраційний номер 8430, про призначення Клименка Ігоря Володимировича на посаду Міністра внутрішніх справ України. Прошу народних депутатів голосувати.</p>
<p></p>
<p>11:45:16</p>
<p>За-321</p>
<p>Рішення прийнято.</p>
<p>Вітаю, пане міністре, з призначенням на посаду.</p>
<p>Шановні народні депутати, відповідно до статті 10 Закону України "Про Кабінет Міністрів України" особа, призначена на посаду члена Кабінету Міністрів України, у день свого призначення перед вступом на посаду складає на пленарному засіданні Верховної Ради України присягу.</p>
<p>Для складення присяги на трибуну запрошується міністр внутрішніх справ України Ігор Володимирович Клименко. Будь ласка, Ігор Володимирович.</p>
<p>По фракціях покажіть, будь ласка. Перепрошую.</p>
<p>Будь ласка, пане міністре.</p>
<p></p>
<p>11:46:10</p>
<p>КЛИМЕНКО І.В.</p>
<p>Я, Клименко Ігор Володимирович, усвідомлюючи високу відповідальність члена Кабінету Міністрів України, урочисто присягаю на вірність Українському народові. Зобов'язуюся додержуватися Конституції України та законів України, зміцнювати суверенітет і незалежність України, обстоювати права і свободи людини та громадянина, дбати про добробут Українського народу, сталий демократичний розвиток суспільства. <i>(Оплески) </i></p>
<p></p>
<p>ГОЛОВУЮЧИЙ. Дякую, вельмишановний пане міністре. До перемоги.</p>
<p>Шановні колеги, я попрошу зараз не розходьтесь, бо далі ми голосуємо продовження воєнного стану без обговорення. Тому я попрошу народних депутатів приготуватися до голосування. 8419 – це проект Закону про затвердження Указу Президента України "Про продовження строку дії воєнного стану в Україні".</p>
<p>Я ставлю пропозицію прийняти в цілому з необхідними техніко-юридичними поправками проект Закону про затвердження Указу Президента України "Про продовження строку дії воєнного стану в Україні" (реєстраційний номер 8419). Прошу народних депутатів голосувати.</p>
<p></p>
<p>11:48:20</p>
<p>За-348</p>
<p>Рішення прийнято. Дякую, колеги.</p>
<p>Наступний 8420. Це проект Закону про затвердження Указу Президента України "Про продовження строку проведення загальної мобілізації". Я ставлю пропозицію розглянути це питання за скороченою процедурою.</p>
<p></p>
<p>11:48:50</p>
<p>За-299</p>
<p>Рішення прийнято.</p>
<p>Шановні колеги, на Погоджувальній раді ми говорили, що це питання потребуватиме обговорення, на жаль чи на щастя. Крім "Європейської солідарності", яка наполягала на обговоренні, ще якась фракція буде обговорювати? Тоді 2 хвилини "Європейська солідарність" і голосуємо.</p>
<p>Хто, будь ласка, буде обговорювати мобілізацію? Іонова, будь ласка.</p>
<p>Шановні колеги, це 2 хвилини, після цього голосуємо.</p>
<p></p>
<p>11:49:21</p>
<p>ІОНОВА М.М.</p>
<p>Шановні колеги, окрім, я думаю, мобілізації, ми маємо говорити в контексті, шановний пане Голово, шановні колеги, ми маємо говорити сьогодні про кричуще проблемне питання, а це заробітні плати нашим військовослужбовцям. І питання щодо доплати 30 тисяч воно стосується всіх Збройних Сил України. Мені дуже прикро взагалі і боляче говорити про це в сьогоднішній залі, особливо напередодні і, в принципі, кожен день ми бачимо, які військові дії у нас відбуваються по всій лінії фронту.</p>
<p>Якщо ми говоримо про економію, то давайте системно і чемно поглянемо, що у нас відбувається в забезпечені тилових частин Збройних Сил, які теж готуються до відправки на передову. Це не секрет, що Збройні Сили і ми як волонтери всі змушені купляти від шоломів, броніків до хімічних грілок і форми, тому що дійсно держава забезпечує, наскільки це можливо, але, на жаль, цього недостатньо. Військові прекрасно розуміють ці всі складнощі, але хотілось би, щоб ми цю помилку виправили і повернули зарплати військовослужбовцям, тому що ми не маємо забирати кошти у власної армії. І я вам хочу сказати, що це можна зробити.</p>
<p>Перше. Це можна взяти кошти 75 мільйонів з державного бюджету. Чому не чіпають на дорожній фонд? Можна ж взяти. Пріоритет – армія.</p>
<p>Друге. Можна перерозподілити 2 мільярди з фінансування російськомовних каналів, це "FreeДом" і "Дом", на заробітні плати військовим. Можна? Можна.</p>
<p>Третє. Є програми в державному бюджеті, які зовсім не суттєві під час війни. І наша команда порахувала, що це біля 4 мільярдів гривень. Тож давайте назвіть цифри, які потребують зараз зарплати військовим, і ми спільно по кожному розпоряднику будемо шукати кошти, а вони є, тому що антикорупційна політика має бути, приносити кошти в державний бюджет, а не тільки показувати шоу по телевізору. Тому давайте спільно працювати над забезпеченням армії…</p>
<p></p>
<p>ГОЛОВУЮЧИЙ. Шановні колеги… <i>(Шум у залі)</i> Ми домовлялися, друзі. Що? Що – ні? Інакше б я записав: два – за, два – проти.</p>
<p>Шановні колеги, переходимо до прийняття рішення. Шановні колеги, на Погоджувальній раді було прийнято таке рішення.</p>
<p>Я ставлю пропозицію прийняти в цілому з необхідними техніко-юридичними поправками проект Закону про затвердження Указу Президента України "Про продовження строку проведення загальної мобілізації" (реєстраційний номер 8420). Прошу народних депутатів голосувати.</p>
<p></p>
<p>11:52:14</p>
<p>За-344</p>
<p>Рішення прийнято.</p>
<p>Дякую, колеги.</p>
<p>З процедури я можу вам дати, якщо хочете. Одна хвилина, Соломія Бобровська.</p>
<p></p>
<p>11:52:26</p>
<p>БОБРОВСЬКА С.А.</p>
<p>Пане спікере, з усієї повагою, ви добре розумієте, що стосується мови, виступ не є політичним,<i> </i>і тим паче є право кожного і будь-якого депутата виступати і з політичних мотивів, і з інших, і професійних, і будь-яких. Тому, вибачте, але це було дуже дивно. Це по-перше.</p>
<p>По-друге, що стосується мобілізації. Тут ніхто не буде перечити державним потребам і тим паче, розуміючи, в якій місяць ми вступаємо і що буде відбуватися на трьох або навіть на чотирьох фронтах. Але навіть попри те, що я представляю сьогодні Комітет безпеки і оборони, я би хотіла звернутися до всіх абсолютно колег депутатів звертатися до міністра оборони, до Головнокомандуючого з приводу підходів мобілізації чоловіків, особливо сільського населення. Я думаю, що і Західна, і Центральна, і Південна Україна добре розуміє підходи, які використовуються абсолютно вороже і так, як це є в Російській Федерації, але не може бути в Україні: перехоплювання на вулиці, забирання абсолютно всієї сім'ї, ВЛК, яка абсолютно є корупційною складовою, дивною і аномальною, і незаконною.</p>
<p>Це ці речі…</p>
<p></p>
<p>ГОЛОВУЮЧИЙ. Шановні колеги, ще раз, якщо дозволите, просто я поясню ситуацію. В результаті обговорення говорять не народні депутати, а фракції. І сьогодні на Погоджувальній раді, яка складається з представників фракцій, було прийнято таке рішення, що тільки одна фракція наполягала на виступі.</p>
<p>Разумков Дмитро Олександрович.</p>
<p></p>
<p>11:53:56</p>
<p>РАЗУМКОВ Д.О.</p>
<p>Дякую, шановний Руслан Олексійович.</p>
<p>Вчора Верховна Рада прийняла рішення про те, щоб на сьогоднішньому пленарному засіданні розглянути законопроект 8339, за що я ще раз хотів би подякувати всім колегам.</p>
<p>Шановний Руслане Олексійовичу, тут наступні законопроекти вони скоріш за все будуть мати великий термін розгляду. Тому є пропозиція зараз змінити черговість порядку денного розгляду питань і перейти до розгляду зараз законопроекту реєстраційний номер 8339.</p>
<p>Дякую, шановні колеги, якщо підтримаєте цю пропозицію.</p>
<p></p>
<p>ГОЛОВУЮЧИЙ. Ми ж працюємо, Дмитро Олександрович. Я поставлю вашу пропозицію, так.</p>
<p>Будь ласка, я ставлю пропозицію Разумкова Дмитра Олександровича. Прошу голосувати.</p>
<p></p>
<p>11:55:02</p>
<p>За-215</p>
<p>Рішення не прийнято.</p>
<p>Тому йдемо по порядку денному, як це передбачено.</p>
<p>По фракціях покажіть, будь ласка.</p>
<p>8399, це проект Закону про внесення змін до Закону України "Про Державний бюджет України на 2023 рік".</p>
<p>Шановні колеги, я прошу першим голосуванням визначити законопроект невідкладним та скоротити строк внесення альтернативних законопроектів до початку розгляду питання. Прошу народних депутатів голосувати за таку пропозицію комітету. Прошу голосувати.</p>
<p></p>
<p>11:55:51</p>
<p>За-251</p>
<p>По фракціях.</p>
<p>Я ставлю пропозицію розглянути це питання за скороченою процедурою. Прошу народних депутатів голосувати.</p>
<p></p>
<p>11:56:14</p>
<p>За-251</p>
<p>Рішення прийнято.</p>
<p>Шановні колеги, будь ласка, два – за, два – проти і голосуємо, так? Будь ласка, запишіться: два – за, два – проти.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>ГОЛОВУЮЧИЙ. "Слуга народу", Ковальчук, будь ласка, Олександр Володимирович.</p>
<p></p>
<p>11:56:46</p>
<p>КОВАЛЬЧУК О.В.</p>
<p>Дякую. Прошу передати слово колезі Пасічному Олександру. Дякую.</p>
<p></p>
<p>ГОЛОВУЮЧИЙ. Пасічний Олександр, будь ласка.</p>
<p></p>
<p>11:56:55</p>
<p>ПАСІЧНИЙ О.С.</p>
<p>Шановний Голово, шановні народні депутати, запропоновані законопроектом зміни здебільшого обумовлені питанням оптимізації системи центральних органів виконавчої влади. Без прийняття цього законопроекту, який уточнює розподіл витрат державного бюджету відповідно до урядових рішень, не зможуть повноцінно працювати ні оновлене Міністерство інфраструктури, ні Державне агентство відновлення та розвитку інфраструктури України. Фонд ліквідації наслідків збройної агресії на кошти якого буде відбуватись відновлення об'єктів критичної інфраструктури, житлових приміщень, будівель та інше, мають бути передані до Міністерства інфраструктури.</p>
<p>Цей законопроект за рахунок залучення іноземних кредитів та грантів надасть можливість для модернізації та будівництва закладів охорони здоров'я, облаштування пунктів пропуску та закупівлю безпілотних авіаційних систем та засобів моніторингу державного кордону. Він дає можливість підтримати нашу економіку завдяки можливості надання грантів для створення або розвитку бізнесу, коштів для надання кредитів у сільському господарстві. Тож давайте сьогодні разом підтримаємо цей проект задля внесення необхідних змін. Прошу підтримати.</p>
<p>Дякую за увагу.</p>
<p></p>
<p>ГОЛОВУЮЧИЙ. Степан Іванович Кубів, "Європейська солідарність".</p>
<p></p>
<p>11:58:31</p>
<p>КУБІВ С.І.</p>
<p>Прошу слово передати Ніні Петрівні Южаніній. Дякую.</p>
<p></p>
<p>ГОЛОВУЮЧИЙ. Ніна Петрівна Южаніна, будь ласка.</p>
<p></p>
<p>11:58:48</p>
<p>ЮЖАНІНА Н.П.</p>
<p>Шановні колеги, я бачу, нічого не змінюється в роботі цієї Верховної Ради, ніхто нічого не аналізує, прикриваються знову якимись гаслами. Скажіть, будь ласка, приймаючи бюджет на 2023 рік, окрему програму Фонд ліквідації наслідків збройної агресії – 35,5 мільярда гривень, які формуються за рахунок додаткових відрахувань Національного банку, закріпили за Міністерством фінансів. Тут сидів, чи стояв, міністр фінансів і говорив, що я відповідальний за прозорість, за саме напрямки використання цих коштів. Зараз передаємо в міністерство Кубракова. Скажіть, будь ласка, там і так уже живих 40 мільярдів гривень, якими Кубраков розпоряджується. Невже треба збільшувати дефіцит бюджету, збільшувати зовнішні запозичення, щоб на цьому етапі надавати якісь додаткові ресурси?</p>
<p>А що це за мільярд 100 мільйонів для такого собі Держагентства відновлення та розвитку інфраструктури імені Найєма? Мільярд 100, при тому з програмою, яка не має навіть напрямку використання. Ви прочитайте її призначення: розвиток, розбудова, забезпечення сталих транспортних зв'язків дорожньої інфраструктури. Тобто "Велике будівництво" буде продовжуватися. Не відновлення житла, не компенсація витрат людей, які втратили в цій країні все, коли дивишся зараз на зйомки після, як виглядають населені пункти після цих нищівних ударів Російської Федерації.</p>
<p>Схаменіться, будь ласка! Всі, хто проголосує зараз за ці зміни, це люди, які допомагають красти, красти і красти все більше з бюджету. І ці скандали останніх тижнів тільки те підкреслюють, що ви не зупинили корупцію, вона розрослася в таких масштабах, що вже зовсім люди не можуть реагувати. Ви користуєтеся підтримкою, чи користувалися підтримкою людей, але схаменіться, будьте чесними і відповідальними. За це голосувати не можна!</p>
<p></p>
<p>12:02:55</p>
<p>ГОЛОВУЮЧИЙ. Дякую, Ніна Петрівна.</p>
<p>Сергій Володимирович Власенко, будь ласка, "Батьківщина".</p>
<p>Крулько Іван Іванович, будь ласка.</p>
<p></p>
<p>12:01:11</p>
<p>КРУЛЬКО І.І.</p>
<p>Іван Крулько фракція "Батьківщина". На сьогоднішньому засіданні Комітету з питань бюджету розглядався законопроект про внесення змін до бюджету на 2023 рік, і він, цей законопроект, здебільшого спрямований і поданий до парламенту у зв'язку з тим, що відбулося об'єднання двох міністерств, відповідно змінилися назви програм, змінилися розпорядники цих коштів. І крім того, нове міністерство об'єднане, воно на сьогоднішній день просто немає можливості навіть виплачувати заробітні плати своїм співробітникам через те, що відбувається реорганізація.</p>
<p>Але крім того ми звертали увагу під час засідання комітету на ті моменти, що є програми, зокрема залишки з кредитних коштів міжнародних організацій і, зокрема, Європейського інвестиційного банку, які спрямовуються на такі ж самі цілі, але по інших програмах. Ці видатки погоджені з Європейським інвестиційним банком, з нашими міжнародними партнерами і таким чином можуть бути використані якраз на ті заходи, які потребує сьогодні Україна для відбудови, на Державну прикордонну службу для того, щоб посилювати український кордон, на відбудову інфраструктури, яка зруйнована у зв'язку з російською агресією.</p>
<p>Фракція "Батьківщина" розглядала цей законопроект на своєму засіданні під час засідання фракції. Ми прийняли рішення його проголосувати в першому читанні і до другого читання ми будемо подавати до цього законопроекту поправки. Прошу парламент проголосувати за цей законопроект в першому читанні.</p>
<p>Дякую.</p>
<p></p>
<p>ГОЛОВУЮЧИЙ. Дякую, Іван Іванович.</p>
<p>"Голос" Цабаль, будь ласка, Володимир Володимирович.</p>
<p></p>
<p>12:02:57</p>
<p>ЦАБАЛЬ В.В.</p>
<p>Шановні колеги, ми фракцією теж детально розглянули цей законопроект. Ми підтримуємо ті зміни, які він вносить щодо перерозподілу коштів, ті цілі, на які він перерозподіляє кошти. Але, як і деякі попередні фракції, нас не влаштовують в цьому законопроекті певні зміни, які не стосуються конкретно коштів, які більше стосуються використання коштів. І тому ми закликаємо, і будемо до другого читання подавати поправки, щоб ці зміни зробити. Відповідно в першому читанні без цих змін, на жаль, законопроект підтримати не можемо.</p>
<p>Конкретно дві речі, які, нам здається, потрібно поправити. Перша, вона, скажемо так, менш важлива, це збільшення переліку тих міжнародних договорів, які стосуються фінансування, де не потрібна ратифікація. Мені здається це не правильно, тому що ми як Верховна Рада ми виконуємо цю функцію і не потрібно самим собі обрізати нашу контрольну, і законодавчу, і міжнародну функцію Верховної Ради.</p>
<p>Друга зміна вона більш критична. Ми історично побачили, що можна вірити Міністерству фінансів в тому, як вони розподіляють кошти. У них є комунікація, хороший зв'язок з Міжнародним валютним фондом і іншими донорами, тому нас влаштовувало те, що гроші фонду відновлення після російської агресії будуть контролюватись і розподілятися Міністерством фінансів.</p>
<p>Ця зміна, яка пропонується, передачу в Міністерство інфраструктури, хоча у нас ніяких претензій до міністра немає, але ми знаємо, що це об'єднане міністерство також з міністерством регіонів, і після останніх корупційних скандалів ми розуміємо, що за один день всю систему цього міністерства поміняти не можна. Тому ми цю зміну передачі не підтримуємо.</p>
<p>Дякую.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>12:05:08</p>
<p>ГОЛОВУЮЧИЙ. Дякую.</p>
<p>Шановні колеги, всі завершили виступи. Я попрошу народних депутатів зайняти свої місця, ми переходимо до прийняття рішення. Шановні колеги, будь ласка, займіть свої місця.</p>
<p>Я ставлю пропозицію прийняти за основу з доопрацюванням положень відповідно до частини першої статті 116 Регламенту Верховної Ради України проект Закону про внесення змін до Закону України "Про Державний бюджет України на 2023 рік" (реєстраційний номер 8399).</p>
<p>Готові голосувати? Прошу народних депутатів голосувати.</p>
<p></p>
<p>12:06:17</p>
<p>За-266</p>
<p>Рішення прийнято.</p>
<p>Дякую, колеги.</p>
<p>По фракціях покажіть, будь ласка. Дякую.</p>
<p>Далі, шановні колеги, наступний законопроект 6085. Це проект Закону про внесення змін до Податкового кодексу України щодо електронної ідентифікації та електронних довірчих послуг.</p>
<p>Наскільки я зрозумів, там дві поправки Ніни Петрівни Южаніної. Так?</p>
<p>Ніна Петрівна, номер поправки і тоді по суті, будь ласка.</p>
<p></p>
<p>12:06:49</p>
<p>ЮЖАНІНА Н.П.</p>
<p>Я на підтвердження хочу поставити дві поправки.</p>
<p>Поправка номер 11 і прокоментувати. Шановні колеги, мені здається, ви тут уже не один раз говорили і ставили зауваження для всіх комітетів. Мені здається, що це найгірша практика цього скликання, що до другого читання закон переписується або в новій редакції, ми далі будемо розглядати взагалі в новій редакції закон. А щодо нашого комітету, то, звісно, дуже часто вносять поправки чи від голови комітету, чи від членів комітету, які порушують статтю 116 Регламенту Верховної Ради України.</p>
<p>І тут також є така поправка, яка внесена всупереч абсолютно нормального технічного проекту закону, але вирішили в останню хвилину внести поправку, яка не стосується суті закону, жодної статті і мети цього проекту закону. І зараз будуть говорити, що вона, ця поправка, нібито на благо, там…</p>
<p></p>
<p>ГОЛОВУЮЧИЙ. Будь ласка, Данило Олександровичу.</p>
<p></p>
<p>12:07:59</p>
<p>ГЕТМАНЦЕВ Д.О.</p>
<p>Дуже цікаво чути зауваження щодо 116 статті від представників фракції, які чи не до кожного законопроекту, що проходить через наш комітет, вносять поправки в порушення 116 статті. Ми з вами розглядали минулого комітету більше 100 поправок, було внесено в порушення 116 статті вашою фракцією.</p>
<p>А щодо цієї поправки, абсолютно консенсусна поправка, абсолютно розумна поправка, яка не вимагає вести через два читання. Мова йде про те, що ті засоби освітлення, лампочки, які сьогодні роздаються людям по програмі Кабінету Міністрів, не повинні обкладатися податком. Що це треба вести через два читання, чи ми всі розуміємо, що це треба прийняти і все?</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, 11 поправка авторства Гетманцева. Южаніна... Вона комітетом врахована. Южаніна ставить її на підтвердження, на підтвердження. Комітет вимагає щоб вона залишилася підтвердженою. Тому я ставлю 11 поправку на голосування, прошу голосувати.</p>
<p></p>
<p>12:09:33</p>
<p>За-264</p>
<p>Поправка залишилася підтверджена.</p>
<p>Наступна поправка 14. Я правильно розумію? Будь ласка, Южаніна.</p>
<p></p>
<p>12:09:41</p>
<p>ЮЖАНІНА Н.П.</p>
<p>Абсолютно правильно. Оце, шановні колеги, щоб ви знали що в нас відбувається в комітеті: ти йому слово – він тобі два у відповідь. І така зневага кожного разу, коли з ним спілкуєшся. Тому насправді дуже важко побороти оце цинічне ставлення, не знаю, чи до нашої фракції, весь час щось говорить, незрозуміло що.</p>
<p>Я чому проти цих поправок, тому що я говорила на комітеті, є окремий проект закону, зареєстрований мною спільно з колегами, який включає поправки, які включені в цю поправку, яку внесли всупереч статті 116 Регламенту. Чому не розглянути проект закону, який теж складається з двох речень, але який комплексно вирішує проблему? Це скорочення строків перевірки при відшкодуванні ПДВ, повернення їх до сталої норми: з 60 до 30 днів, і повернення відповідальності за несвоєчасне відшкодування ПДВ у вигляді пені. При тому, що на... при обговоренні…</p>
<p></p>
<p>ГОЛОВУЮЧИЙ. Будь ласка, Данило Олександрович, позиція комітету.</p>
<p></p>
<p>12:10:49</p>
<p>ГЕТМАНЦЕВ Д.О.</p>
<p>Шановні колеги, я вам розкажу, що таке цинізм. Цинізм – це коли ти збиваєш правку про зменшення строків на проведення перевірок з відшкодування ПДВ тільки тому, що це правка в цьому законі, а не в твоєму законі, який ти підписав. Оце називається політиканство, популізм і цинізм. І ми ніколи в комітеті не трималися за авторство, ніколи не розбирали політичні кольори. Але збивати правильне рішення, яке повинно набути чинності якомога швидше, тільки для того, аби попіаритися на ньому в фейсбуці, - це за межею, вибачте, у війну тим більше.</p>
<p></p>
<p>ГОЛОВУЮЧИЙ. Шановні колеги, 14 поправка авторства Гетманцева, вона комітетом врахована. Водночас Южаніна просить поставити це рішення на підтвердження. Тому я ставлю на підтвердження 14 поправку. Прошу голосувати, шановні колеги.</p>
<p></p>
<p>12:12:02</p>
<p>За-266</p>
<p>Рішення прийнято.</p>
<p>Шановні колеги, ми пройшли закон. Ставлю тепер пропозицію. Я ставлю пропозицію: прийняти в другому читанні та в цілому з необхідними техніко-юридичними поправками проект Закону про внесення змін до Податкового кодексу України щодо електронної ідентифікації та електронних довірчих послуг (реєстраційний номер 6085). Прошу народних депутатів голосувати.</p>
<p></p>
<p>12:12:46</p>
<p>За-276</p>
<p>Рішення прийнято. Закон прийнятий в цілому. Дякую, колеги.</p>
<p>Наступний законопроект – 6086. Одна поправка Южаніної, да? Будь ласка, Ніна Петрівна.</p>
<p>Данило Олександрович, 6086. А, це не ваш, там Сова Олександр Георгійович.</p>
<p>Ніна Петрівна, який номер поправки? І голосуємо.</p>
<p>Включіть, будь ласка, Южаніній мікрофон. Будь ласка, Ніна Петрівна.</p>
<p></p>
<p>12:13:17</p>
<p>ЮЖАНІНА Н.П.</p>
<p>Мені здається, там немає поправок, але дякую, що включили. Якщо можна, 30 секунд.</p>
<p></p>
<p>ГОЛОВУЮЧИЙ. Я перепрошую, якщо нема поправок, то яких 30 секунд?</p>
<p></p>
<p>ЮЖАНІНА Н.П. Пане Олександр, допоможіть мені, який там номер поправки є?</p>
<p></p>
<p>ГОЛОВУЮЧИЙ. Немає.</p>
<p></p>
<p>ЮЖАНІНА Н.П. Я тоді, дозволите договорити?</p>
<p></p>
<p>ГОЛОВУЮЧИЙ. Номер поправки спочатку, Ніна Петрівна, будь ласка.</p>
<p></p>
<p>ЮЖАНІНА Н.П. Перша, номер 1.</p>
<p></p>
<p>ГОЛОВУЮЧИЙ. Вона врахована редакційно.</p>
<p></p>
<p>ЮЖАНІНА Н.П. От дуже добре.</p>
<p></p>
<p>ГОЛОВУЮЧИЙ. Давайте, Ніна Петрівна.</p>
<p></p>
<p>ЮЖАНІНА Н.П. Дякую, колеги, за підтримку. Дуже добре, що змінився доповідач, бо з попереднім доповідачем це сплошний конфлікт. Я абсолютно не розумію, чому він собі дозволяє таку поведінку.</p>
<p>Чому ви не вважаєте окремо зареєстровані проекти законів непровладної фракції непотрібними, не пускаєте їх до розгляду? Чому ви вважаєте себе і поводите себе так зверхньо? Хто вам дав таке право?</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, я так розумію, що ми не будемо ставити її. Друга… а друга поправка яка там? Друга – врахована. Будь ласка, хто? Ви будете ставити її на врахування?</p>
<p>Будь ласка, Геращенко Ірина Володимирівна. На підтвердження, да? Будь ласка.</p>
<p></p>
<p>12:14:41</p>
<p>ГЕРАЩЕНКО І.В.</p>
<p>Дякую. Так, я буду про 2 поправку і про прізвища в цій сесійній залі. От ви знаєте, ми вчора були подивовані, коли втрачав мандат пан Абрамович, йому тут такі дифірамби проспівали, що хіба що пам'ятник не поставили і медаль і орден не дали за те, що він десь з "батальйону "Монако" включався в комітет профільний, Сказали, що це найпрофесійніша людина, яка тільки існує.</p>
<p>І бачимо абсолютно тут інше ставлення до людей, які сумлінно працюють, тільки тому, що вони представляють не ту партію і не ту фракцію. Так от мені здається, коли ми говоримо про єдність, нам важливо об'єднуватися не навколо прізвищ, а навколо цінностей, і в першу чергу демонструвати повагу до колег і колежанок.</p>
<p>А 2 поправка нехай залишається, як і є. Дякую.</p>
<p></p>
<p>ГОЛОВУЮЧИЙ. Тобто ви просто зловжили своїм правом і використали 1 хвилину. Дякую.</p>
<p>Шановні колеги, я ставлю тоді пропозицію. Будь ласка, приготуйтесь до голосування. Ставлю пропозицію: прийняти в другому читанні та в цілому з необхідними техніко-юридичними поправками проект Закону про внесення змін до Митного кодексу України щодо електронної ідентифікації та електронних довірчих послуг (реєстраційний номер 6086).</p>
<p>Готові голосувати? Прошу народних депутатів голосувати.</p>
<p></p>
<p>12:16:10</p>
<p>За-282</p>
<p>Рішення прийнято.</p>
<p>Закон прийнятий в цілому.</p>
<p>Мотовиловець з мотивів, будь ласка.</p>
<p></p>
<p>12:16:22</p>
<p>МОТОВИЛОВЕЦЬ А.В.</p>
<p>Я прошу змінити порядок розгляду законів та перейти зараз, поставити на голосування, до Закону 8339 та прошу підтримати всіх підняття та голосування.</p>
<p>Дякую. 8339.</p>
<p></p>
<p>ГОЛОВУЮЧИЙ. 8339. Я правильно розумію, що ви пропонуєте змінити черговість розгляду питань порядку денного і зараз перейти до розгляду питання 8339, так?</p>
<p>Я тоді ставлю таку пропозицію на розгляд залу. Прошу народних депутатів голосувати.</p>
<p></p>
<p>12:17:07</p>
<p>За-292</p>
<p>Рішення прийнято.</p>
<p>Переходимо до розгляду питання, законопроекту 8339 – це проект Закону про внесення зміни до статті 20 Закону України "Про військовий обов'язок і військову службу" щодо комплектування Збройних Сил України посадовими особами офіцерського складу на особливий період. Я ставлю пропозицію розглянути це питання за скороченою процедурою. Прошу народних депутатів голосувати.</p>
<p></p>
<p>12:17:41</p>
<p>За-258</p>
<p>Рішення прийнято.</p>
<p>З обговоренням, без обговорення, колеги? Давайте. З обговоренням. Рішення, я ж чому і запитую, рішення з обговоренням, але, можливо, зала передумала, тому я запитую. Будь ласка.</p>
<p></p>
<p>12:18:06</p>
<p>РАЗУМКОВ Д.О.</p>
<p>Дякую. Шановні колеги, вчора в цій залі 304 народних депутатів підтримали те, щоб цей законопроект сьогодні був розглянутий в стінах парламенту. Це дійсно важливий законопроект, який дає змогу нашим з вами захисникам, героям, героям України, які боронять нашу державу, зробити все для того, щоб отримати ще один додатковий, але важливий стимул – стати офіцерами, навіть якщо людина не отримала вищої освіти.</p>
<p>Я хотів би подякувати вчорашньому засіданню комітету, всім членам комітету, які дали слушні пропозиції до цього законопроекту. Я впевнений, що до другого читання вони будуть доопрацьовані. Хотів би подякувати прикордонникам, які дали своє бачення, як покращити цей законопроект. Хотів би подякувати і Міністерству оборони, яке вчора було на комітеті і займало конструктивну позицію, і давало також слушні бачення щодо цього закону. І хотів би подякувати кожному народному депутату, який долучився до розробки цього законопроекту, подякувати кожному колезі, який вчора і сьогодні підтримує його в залі. Ми з вами можемо працювати тут, в стінах Верховної Ради, в першу чергу завдяки Збройним Силам України, і ми з вами повинні зробити все, що залежить від нас, для того, щоб максимально забезпечити, допомогти і вшанувати нашу з вами армію.</p>
<p>Тому я дякую всім. Дякую за підтримку і разом до перемоги.</p>
<p></p>
<p>ГОЛОВУЮЧИЙ. Шановні колеги, прошу записатися: два – за, два – проти щодо обговорення цього законопроекту.</p>
<p>Будь ласка, В’ятрович Володимир Михайлович, фракція політичної партії "Європейська солідарність".</p>
<p></p>
<p>12:20:22</p>
<p>В’ЯТРОВИЧ В.М.</p>
<p>Прошу передати слово Софії Федині.</p>
<p></p>
<p>ГОЛОВУЮЧИЙ. Будь ласка, Софія Романівна Федина.</p>
<p></p>
<p>12:20:34</p>
<p>ФЕДИНА С.Р.</p>
<p>Дуже слушна ініціатива з присвоєнням звань. І "Європейська солідарність" буде підтримувати цей законопроект.</p>
<p>Але я хотіла б наголосити, що в той час, коли ми робимо конкретні кроки на підтримку армії, минулим голосуванням, колеги, ви забрали 40 мільярдів гривень у армії. Тобто це ті гроші, які зараз закатають невідомо яким способом в асфальт, невідомо в яких регіонах, а точно не в зоні бойових дій, а не буде коштів, щоб виплачувати нормальну зарплату нашим військовослужбовцям.</p>
<p>Водночас хотілося б наголосити, що треба підняти питання і нагородження наших військовослужбовців, зокрема тих, які мали небезпеку належати до опозиційної політичної сили: Гліб Бабіч, Юрій Каракай, Ярослав Журавель і багато інших. Їх не приймають до нагородження тільки тому, що вони сміли говорити правду, яка не зовсім угодна владній партії.</p>
<p>І ще один момент. У нас сьогодні в порядку денного стоїть ще один законопроект, який втричі зменшує суму розмитнення для автомобілів С-класу, дорогих автомобілів. І в той же час, якщо ви за це проголосуєте, то це виходить, що ви плюєте на нашу армію в той час, коли забираються доплати для наших військовослужбовців.</p>
<p>Товариство, давайте будемо думати те, що ми робимо. Давайте ви нарешті відкинете свої якісь "хотєлки" і приватні інтереси, які рішаються тими чи іншими законопроектами. Зараз головне зробити все, щоб наша армія була сильна, щоб у неї був тил, щоб у наших військовослужбовців на передовій було розуміння того, що вам у тилу небайдуже, і ви займаєтесь речами, які тільки посилюють наші можливості перемагати, а не дерибаните бюджет заради власних інтересів.</p>
<p></p>
<p>ГОЛОВУЮЧИЙ. Будь ласка, народний депутат Фріс Ігор Павлович, фракція політичної партії "Слуга народу".</p>
<p></p>
<p>12:22:37</p>
<p>ФРІС І.П.</p>
<p>Дякую, пане Голово.</p>
<p>Буквально вчора до мене як до представника Івано-Франківщини звернулися військові з питанням нагородження їх за бойові заслуги. Це так само питання, яке стоїть перед Верховною Радою надати можливе... максимальне сприяння цьому питанню, як і це, про яке зараз говориться в цьому законопроекті. Надання можливості військовим, які захищають сьогодні нашу державу, отримувати офіцерське звання без наявної в них вищої освіти має бути зараз при цьому голосуванні першочерговим для нас народних депутатів. Це найменше, що ми з вами можемо зробити саме для них.</p>
<p>Тому, колеги, я прошу підтримати цей законопроект і дякую всім, що підняли його розгляд, і ми маємо можливість проголосувати його на цьому пленарному засіданні.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Крулько Іван Іванович, фракція "Батьківщина".</p>
<p>Соболєв Сергій Владиславович.</p>
<p></p>
<p>12:23:31</p>
<p>КРУЛЬКО І.І.</p>
<p>Прошу передати слово Сергію Соболєву.</p>
<p></p>
<p>12:23:38</p>
<p>СОБОЛЄВ С.В.</p>
<p>Шановний головуючий, шановні колеги, шановні автори законопроекту! Я вважаю, що пропозиція реально досить слушна. Звернення, які йдуть від тих, хто сьогодні боронить державу, це так само ті звернення, які стосуються неможливості отримати офіцерське звання тими, хто не має вищої освіти. Я думаю, що тут питання абсолютно зрозуміле, що у нас є люди, які отримали вищу освіту, але не мали воєнної кафедри, наприклад, а вони мають право на це. Інші навпаки, які фактично сьогодні перебувають у реальних бойових діях, які беруть на себе відповідальність. У нас армія, яка створюється на основах саме країн НАТО, де відповідальність молодшого складу, де рядового складу, відповідальність офіцерів, а не вертикалі, яка керується зверху бездумно, де не зважають на кількість загиблих, поранених, головне, виконати завдання і це є все.</p>
<p>Тому фракція "Батьківщина" підтримує цю пропозицію. Я думаю, що вона надасть можливість талановитих, тих, хто сьогодні займає рядові посади, просунути не лише по військових званнях, але дати їм можливість проявити себе на передовій, дати можливість проявити себе з найкращої позиції, саме тому цей законопроект фактично відповідає не лише умовам бойового часу, а відповідає, особливо, тим умовам, в яких ми зараз знаходимося кожен день. Тому фракція "Батьківщина" підтримає цю пропозицію.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги… Костенко Роман Васильович, ви сьогодні вирішили відпрацювати за всю фракцію "Голос". Шановні колеги, після цього ми будемо голосувати.</p>
<p>Будь ласка, Роман Васильович.</p>
<p></p>
<p>12:25:31</p>
<p>КОСТЕНКО Р.В.</p>
<p>Шановні колеги, дуже важлива пропозиція, яку потрібно підтримати. Ми вчора на комітеті розглядали цей законопроект. Дійсно, у нас є такі моменти, коли військовослужбовці добре себе зарекомендували як сержанти, як старшини, але через те, що у них немає вищої освіти, вони не можуть отримати військове звання, офіцерське військове звання. І наше з вами завдання в першу чергу – це створювати умови росту, розвитку і стимулювати військовослужбовців служити нашій державі. Це стосується і присвоєння офіцерських звань, це стосується і виплат заробітної плати, і скажемо, після того, як люди повертаються, створити умови для їх соціального вже забезпечення.</p>
<p>Тому на комітеті ми розглянули. Ми дали пропозиції автору законопроекту, який пообіцяв внести зміни, це слушні зміни і вони покращать цей законопроект. Тому фракція "Голос" його підтримує. І закликаємо всіх теж підтримати.</p>
<p>Дякуємо автору за таку ініціативу. Дякую.</p>
<p></p>
<p>ГОЛОВУЮЧИЙ. Шановні колеги, ми завершили розгляд цього законопроекту. Прошу зайняти свої місця, переходимо до прийняття рішення.</p>
<p>Я ставлю пропозицію прийняти за основу проект Закону про внесення зміни до статті 20 Закону України "Про військовий обов'язок і військову службу" щодо комплектування Збройних Сил України посадовими особами офіцерського складу на особливий період (реєстраційний номер 8339).</p>
<p>Готові голосувати? Прошу народних депутатів голосувати.</p>
<p></p>
<p>12:27:24</p>
<p>За-300</p>
<p>Рішення прийнято.</p>
<p>Шановні колеги, наступний законопроект 8381, це проект Закону про внесення змін до Закону України "Про оборонні закупівлі" щодо запровадження прозорості в оборонних закупівлях (крім відомостей про закупівлі товарів, робіт і послуг оборонного призначення, що становлять державну таємницю) із забезпеченням захищеності державних замовників від воєнних загроз на період дії правового режиму воєнного стану в Україні.</p>
<p>Я ставлю пропозицію включити це питання до порядку денного сесії. Прошу народних депутатів голосувати.</p>
<p></p>
<p>12:28:10</p>
<p>За-288</p>
<p>Рішення прийнято.</p>
<p>Я ставлю пропозицію визначити законопроект невідкладним та скоротити строк внесення альтернативних законопроектів до початку розгляду питання. Прошу народних депутатів голосувати.</p>
<p></p>
<p>12:28:35</p>
<p>За-292</p>
<p>Рішення прийнято.</p>
<p>Я ставлю пропозицію розглянути це питання за скороченою процедурою. Прошу народних депутатів голосувати.</p>
<p></p>
<p>12:28:56</p>
<p>За-253</p>
<p>Рішення прийнято.</p>
<p>Шановні колеги, ми говорили на Погоджувальній раді, що з обговоренням. Може, без обговорення проголосуємо за основу? З обговоренням? Ну, друзі, прошу записатись: два – за, два – проти.</p>
<p>Слово надається народному депутату Ковальчуку Олександру Володимировичу, фракція політичної партії "Слуга народу". Будь ласка, Олександр Володимирович.</p>
<p></p>
<p>12:29:31</p>
<p>КОВАЛЬЧУК О.В.</p>
<p>Прошу передати слово Радіній Анастасії.</p>
<p></p>
<p>ГОЛОВУЮЧИЙ. Анастасія Олегівна Радіна, будь ласка.</p>
<p></p>
<p>12:29:38</p>
<p>РАДІНА А.О.</p>
<p>Доброго дня, шановні колеги! Прошу підтримати цей законопроект. Цей законопроект про те, щоб таких скандалів, як яйця за 170 гривень десяток невідомо в кілограмах чи в чому, більше не виникали. Цей законопроект про те, що можна і треба вже зараз відкрити ціни за одиницю на оборонні закупівлі, щоб ми з вами і щоб все суспільство, щоб всі контролюючі органи бачили скільки коштують яйця, скільки коштують чоботи, скільки коштує форма і так далі. Це про довіру, це про те, що ми маємо зараз зробити проактивно для суспільства, яке у війні. Прошу підтримати, колеги.</p>
<p>Дякую дуже.</p>
<p></p>
<p>ГОЛОВУЮЧИЙ. Будь ласка, Бобровська Соломія Анатоліївна, фракція "Голос".</p>
<p></p>
<p>12:30:24</p>
<p>БОБРОВСЬКА С.А.</p>
<p>Юрчишину Ярославу передайте, будь ласка, слово.</p>
<p></p>
<p>ГОЛОВУЮЧИЙ. Ярослав Романович Юрчишин, будь ласка.</p>
<p></p>
<p>12:30:33</p>
<p>ЮРЧИШИН Я.Р.</p>
<p>Ми теж будемо підтримувати цей законопроект. І я би хотів наголосити на тому, що він дає позитивне сприйняття, власне, Верховною Радою, яка, не піддаючись хайпу, не піддаючись, власне, непотрібним політизаціям дуже важливої сфери закупівель в Міністерстві оборони, таки виконує свою функцію, не оголошує про чергові посадки, чого не має робити, не закликає там до страт і тому подібне, а пропонує систему, яка може повернути довіру у цю сферу.</p>
<p>Демонстрація того, що фактично всі закупівлі так званої речовки, харчів, палива, інших послуг будуть відображатися в системі ProZorro 10 днів після того, як укладені контракти, не несуть жодної загрози національній безпеці, але системно вирішують ту проблему, з якою стикнулося і суспільство, і Міністерство оборони. Це було прокомуніковано з Міністерством оборони, вони також у групі по доопрацюванню цієї пропозиції. Тому дуже закликаємо всіх проголосувати "за".</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Андрій Ярославович Лопушанський, фракція політичної партії "Європейська солідарність".</p>
<p></p>
<p>12:31:53</p>
<p>ЛОПУШАНСЬКИЙ А.Я.</p>
<p>Прошу передати Сюмар Вікторії.</p>
<p></p>
<p>ГОЛОВУЮЧИЙ. Будь ласка, Вікторія Сюмар.</p>
<p></p>
<p>12:32:03</p>
<p>СЮМАР В.П.</p>
<p>Шановні колеги, війна – це такий чорно-білий світ, коли зразу зрозуміло, де свій, а де ворог, і так само зрозуміло, що є добро, а що є зло. І ви знаєте, мені здається, що ми би мали тут так само давати собі звіт, що ми робимо правильно в цьому залі, а що ні. Так от все, що сьогодні би мало посилювати Збройні Сили України, от цим мав би в першу чергу займатися парламент.</p>
<p>Чи це так відбувається? Оцей скандал, який відбувся з Міністерством оборони, з непрозорими закупівлями, з яйцями по 17 гривень за штуку, з курятиною по 120 гривень за кілограм, з картоплею по 22 гривні за кілограм, він сьогодні підриває обороноздатність країни.</p>
<p>Ви знаєте, я багато вивчаю російське ІПСО, і вони всі пишуть, а навіщо вам іти в армію під час мобілізації, якщо на цьому просто хтось наживається.</p>
<p>І це дуже небезпечна ситуація, цю ситуацію треба вирішувати. І ви знаєте, я не впевнена, що винні ті, хто піднімають це питання, навпаки, винні ті, хто призвів до таких непрозорих речей, до тих, хто не може підтвердити українському суспільству, що яйце не 17 гривень коштує. От саме для цього я дякую Анастасії Радіній за цей законопроект, під яким підписалася більшість антикорупційного комітету.</p>
<p>Прозорість нікому не завадила. Давайте не будемо сьогодні послаблювати сферу оборони, давайте будемо її посилювати і принаймні у питаннях закупівлі на продукти харчування це точно прозорість буде посилення так само, як посиленням буде 30 тисяч для військових, які сьогодні зняли. Повірте, це величезна проблема. Ми не маємо права напередодні потужного російського наступу сьогодні забирати гроші у військових, ми не маємо права призводити до деморалізації українського війська. Давайте це повернемо, забудемо про всі ці різні, інші шкурняки. Це сьогодні питання номер один, яке треба вирішити, якщо ми думаємо про те, що Україна буде.</p>
<p></p>
<p>ГОЛОВУЮЧИЙ. Григорій Михайлович Немиря.</p>
<p>Власенко Сергій Володимирович, будь ласка, фракція "Батьківщина".</p>
<p></p>
<p>12:34:16</p>
<p>ВЛАСЕНКО С.В.</p>
<p>Дякую, пане Голово.</p>
<p>Абсолютно очевидно, що останні події навколо Міністерства оборони підняли вчергове питання прозорості військових закупівель, і я погоджуюся, що тенденція на прозорість повинна зберігатися. Але, колеги, давайте подумаємо і давайте кожен з нас усвідомимо, що тенденція на прозорість, з одного боку, правильна, але, з другого боку, кожна цифра опублікована в публічний простір дає інформацію нашому ворогу. І я категорично не погоджуюся з колегами, які говорять про те, що кількість закупівель, не вартість, а кількість закупівель – це просто інформація ні про що. Та ця інформація чисто показує, скільки солдат у нас перебуває в цьому регіоні, якщо ми закуповуємо таку-то кількість харчів або таку-то кількість, або таку-то кількість одягу, або таку-то кількість якихось індивідуальних речей. Тому ми повинні бути дуже обережними.</p>
<p>І я хотів би погодитись про те, що для армії в цій ситуації у нас повинно бути прозоро, але мілітарі прозоро, з великою кількістю обмежень, з великою кількістю закритої інформації, яка точно не буде допомагати ворогу отримувати інформацію військового характеру, навіть якщо вона не є секретною або закритою. Давайте ми, з одного боку, будемо прозорі, але будемо мілітарі прозорі, для того щоб ворог не міг отримувати ту інформацію, яку йому знати не треба.</p>
<p>Фракція "Батьківщина" підтримує в першому читанні цей законопроект. Але ми запропонуємо до другого читання наші пропозиції, як зробити так, щоб отримати баланс між прозорістю і контролем, і захищеністю даних. А піднімати треба рівень парламентського контролю за Міністерством оборони.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, ще у нас Бурміч Анатолій Павлович.</p>
<p>Ні. У нас фракції і групи виступають. Ви від якої фракції? Ні, ви депутат, але по Регламенту два – за, два – проти – це від фракцій. Просто щоб зрозуміти. Доєднайтесь до якоїсь фракції, у вас досвід є.</p>
<p>Будь ласка, Бурміч Анатолій Павлович.</p>
<p></p>
<p>12:36:41</p>
<p>БУРМІЧ А.П.</p>
<p>Шановні колеги, звичайно, група "Відновлення України" буде підтримувати цей необхідний законопроект. Я хочу сказати, що, на мою особисту думку, розкрадання і корупція в Міністерстві оборони під час війни – це не просто злочини, це зрада, зрада того, хто захищає, хто в окопі відає своє життя за нашу державу, за нас. Цей законопроект – маленька тільки часточка в тому, щоб покращити цю ситуацію, щоб зменшити ці розкрадання або негативні моменти, які існують. Я вважаю, що нам це питання не можна просто пускати як компанійщину. Кожен день, кожен місяць ми повинні вдосконалювати відстеження того, щоб солдат був нагодований і було у нього чим захищати Батьківщину. Тому ми підтримуємо.</p>
<p>І я знаю позицію нашого комітету, що ми будемо і далі надавати подібні пропозиції для покращення...</p>
<p></p>
<p>ГОЛОВУЮЧИЙ. Шановні колеги, ми завершили обговорення. Я прошу зайняти свої місця.</p>
<p>Я ставлю пропозицію прийняти за основу проект Закону про внесення змін до Закону України "Про оборонні закупівлі" щодо запровадження прозорості в оборонних закупівлях (крім відомостей про закупівлю товарів, робіт і послуг оборонного призначення, що становлять державну таємницю) із забезпеченням захищеності державних замовників від воєнних загроз на період дії правового режиму воєнного стану в Україні (реєстраційний номер 8381).</p>
<p>Готові голосувати? Прошу народних депутатів голосувати.</p>
<p></p>
<p>12:38:37</p>
<p>За-290</p>
<p>Рішення прийнято.</p>
<p>Шановні колеги, є ще пропозиція комітету скоротити наполовину строки подачі пропозицій і поправок для підготовки до другого читання. Така пропозиція є комітету, ми ж домовлялися. Є пропозиція, я ставлю.</p>
<p>Я ставлю, будь ласка, пропозицію скоротити наполовину строки подачі пропозицій і поправок для підготовки до другого читання законопроекту 8381. Прошу народних депутатів голосувати.</p>
<p></p>
<p>12:39:14</p>
<p>За-242</p>
<p>Рішення прийнято.</p>
<p>Шановні колеги, наступний законопроект 7198. Це проект Закону про компенсацію за пошкодження та знищення окремих категорій об’єктів нерухомого майна внаслідок бойових дій, терористичних актів, диверсій, спричинених військовою агресією Російської Федерації.</p>
<p>У нас на Погоджувальні раді була така інформація, що у нас 3 хвилини на виступ Юлії Володимирівні Тимошенко. Ні, ви залишайтесь тут, у нас з місця. Юлії Володимирівні Тимошенко, вона виступить, і потім проголосуємо підряд декілька її поправок. І я так розумію, що буде "Голос" – одна хвилина. Так? Добре.</p>
<p>Почнемо з Юлії Володимирівни. Будь ласка, Юлія Володимирівна.</p>
<p></p>
<p>12:40:03</p>
<p>ТИМОШЕНКО Ю.В.</p>
<p>Шановні колеги, законопроект 7198, безумовно, неймовірно потрібний країні, потрібний людям, які залишилися без житла, потрібний кожному, хто потерпає сьогодні від війни і у кого вже немає даху над головою. Безумовно, люди чекають цього законопроекту, і наша команда буде голосувати за цей законопроект. Але в той же час я хотіла би звернути вашу увагу на те, як полегшити людям шлях до отримання компенсації за зруйноване або знищене житло. І саме про це наші правки, і я хотіла би, щоби ви їх поставили на голосування.</p>
<p>Перше, що важливо, це 50 правка. Вона стосується того, як оцінюється житло людини, тобто житло, яке втратила людина внаслідок війни – розбомблене, знищене. Так от тут оцінка передбачена дуже суб'єктивна. Що ми просимо 50 правкою? Щоби оцінка житла відбувалася по такій же самій методиці, як сьогодні нараховується оцінка житла для оподаткування. Це означає, що не може бути подвійних стандартів, не може бути такого, що оцінка житла буде значно нижче ринкової вартості і значно нижче тих грошей, які людині потрібні для того, щоб відновити своє житло або купити, або побудувати нове.</p>
<p>Друге, що дуже є важливим, це бюрократія. Не можна для людей, які сьогодні так сильно, так жорстоко постраждали від війни, не можна втягувати людей для отримання цієї компенсації в довгі бюрократичні процедури, які людина просто не пройде. І по цьому у нас 164 правка, 293-я, 382-а і так далі.</p>
<p>Це говориться про те, що не вимагайте у людей гори документів для того, щоби отримати цю компенсацію, спростіть всі процедури. У вас є реєстри, де є ця власність, де є оцінка цієї власності, де є підтвердження цієї власності. І не можна в цьому законі передбачати, щоби людина представила гори документів бюрократичних і пройшла всі кола пекла, щоби ці документи у всіх бюрократів отримати.</p>
<p>І тому ми просимо ці правки підтримати. Для людей отримання цієї компенсації мусить бути невідкладне, негайне, без будь-яких бюрократичних процедур і за оцінкою, яка робиться для зняття з людини податків за нерухомість. Ми підтримуємо…</p>
<p></p>
<p>ГОЛОВУЮЧИЙ. Дякую. Юлія Володимирівна, ви наполягаєте поставити ці поправки, так? Добре.</p>
<p>50 поправка Юлії Володимирівни Тимошенко, вона відхилена комітетом. Юлія Володимирівна наполягає, щоб її врахували. Прошу голосувати.</p>
<p></p>
<p>12:43:40</p>
<p>За-102</p>
<p>Рішення не прийнято.</p>
<p>Наступна поправка – 164-а, авторства Юлії Володимирівни Тимошенко. Та сама ситуація: комітет відхилив, Юлія Володимирівна просить врахувати. Ставлю 164 поправку. Прошу голосувати.</p>
<p></p>
<p>12:44:06</p>
<p>За-104</p>
<p>Рішення не прийнято.</p>
<p>Наступна – 293 поправка, авторства Тимошенко. Комітет відхилив, Юлія Володимирівна наполягає на врахуванні. Прошу голосувати. 293 поправка.</p>
<p></p>
<p>12:44:31</p>
<p>За-98</p>
<p>Рішення не прийнято.</p>
<p>Наступна – 382 поправка. Та сама ситуація: авторства Тимошенко, комітет не врахував, Тимошенко ставить на врахування. Прошу голосувати.</p>
<p></p>
<p>12:44:58</p>
<p>За-100</p>
<p>Рішення не прийнято. Правка відхилена.</p>
<p>457 поправка авторства Тимошенко. Комітет відхилив. Ставить на врахування. Прошу визначатись та голосувати.</p>
<p></p>
<p>12:45:24</p>
<p>За-95</p>
<p>Рішення не прийнято.</p>
<p>Наступна 464 поправка авторства Тимошенко. Комітет відхилив. Автор наполягає на врахуванні. Тому прошу голосувати.</p>
<p></p>
<p>12:45:52</p>
<p>За-97</p>
<p>Рішення не прийнято. Правка відхилена.</p>
<p>І завершальна поправка Тимошенко Юлії Володимирівни 570. Комітет не врахував. Автор наполягає на врахуванні. Ставлю цю пропозицію на голосування. Прошу народних депутатів голосувати за 570 поправку.</p>
<p></p>
<p>12:46:24</p>
<p>За-98</p>
<p>Рішення не прийнято. Поправка залишається відхилена.</p>
<p>Наступна поправка Гриб, 12 поправка. Дайте, будь ласка, слово пані Гриб народній депутатці. 12 поправка.</p>
<p></p>
<p>12:46:34</p>
<p>ГРИБ В.О.</p>
<p>Дякую, Руслане Олексійовичу. Шановні колеги, правка 12, вона говорить про те, що нам необхідно зробити все можливе, щоб ворог зрозумів, що він буде сплачувати всі збитки, починаючи ще з 14-го року.</p>
<p>Я не можу зрозуміти, чому ми зараз обмежуємо наших громадян, які постраждали ще з 14-го року, і робимо це повернення, починаючи з 2022 року. Це незрозуміло. Тому прошу вас дуже проголосувати за цю правку. Це дасть посил нашим громадянам зі сходу, що ми також дбаємо про них, що ми їх не відокремлюємо. Якщо вже приймаються подібні рішення у міжнародних судах про те, що агресія почалася з 14-го року, то мені незрозуміло, чому ми цього не робимо.</p>
<p>Дуже прошу підтримати…</p>
<p></p>
<p>ГОЛОВУЮЧИЙ. Позиція комітету, будь ласка.</p>
<p></p>
<p>12:47:43</p>
<p>МОВЧАН О.В.</p>
<p>Дякую, пані Гриб.</p>
<p>У жодному разі ми не відкидаємо необхідності компенсації збитків людям, які втратили своє житло з 14-го року, з початку російської агресії проти України. Але цей законопроект, він про технологію, яка вже застосовується з початку повномасштабного вторгнення. Це більше, це кілька мільйонів людей, які втратили житло, і відповідно через відповідний реєстр, де обліковуються втрачене житло і збитки, через Дію працює ця технологія обліку і відшкодування. На жаль, вона не застосовується і не була застосована в 14-му році, але ми також вирішимо цю проблему.</p>
<p></p>
<p>ГОЛОВУЮЧИЙ. Дякую.</p>
<p>Ви наполягаєте на цій поправці? Наполягаєте?</p>
<p>12 поправка, Гриб. Комітет відхилив її. Аргументи сторін ви почули. Будь ласка, прошу визначатись та голосувати.</p>
<p></p>
<p>12:48:58</p>
<p>За-108</p>
<p>Рішення не прийнято.</p>
<p>Всі висловилися по цих, по своїх поправках? Можемо переходити до голосування закону в цілому? Хто там? А, Юлія Леонідівна Клименко, будь ласка. Боже, я не побачив вас, перепрошую. Скільки у вас поправок, Юлія Леонідівна?</p>
<p></p>
<p>12:49:13</p>
<p>КЛИМЕНКО Ю.Л.</p>
<p>Сто сімдесят.</p>
<p></p>
<p>ГОЛОВУЮЧИЙ. А скільки будете ставити?</p>
<p></p>
<p>КЛИМЕНКО Ю.Л. Руслан Олексійович, вибачте, у мене, на жаль, не було можливості, мене не покликали ні на комітет, ні на робочу групу, ні на обговорення цього законопроекту, не дивлячись на те, що в мене є 170 правок. Я так розумію, автори, авторський колектив під керівництвом пані Шуляк вирішив, що в цьому немає необхідності, тому в мене немає іншого варіанту як говорити по цих правках в залі, тому прошу дати мені можливість мої 170 правок.</p>
<p>Дякую.</p>
<p></p>
<p>ГОЛОВУЮЧИЙ. Юлія Леонідівна, а можна, така пропозиція, я ж розумію, що все рівно вони згруповані до якихось речей, це ж… 170 правок.</p>
<p></p>
<p>КЛИМЕНКО Ю.Л. Руслан Олексійович, з задоволенням, але питання складається в тому, що закон великий, там 725 правок, моїх всього-на-всього 170. Це без того, щоб ставити на підтвердження. Тому я вважаю, що я маю право як депутат і як людина, яка має досвід державної служби колишньої, як буде працювати цей закон.</p>
<p>Дякую.</p>
<p></p>
<p>ГОЛОВУЮЧИЙ. Святе право. Починаємо з номера поправки.</p>
<p>Номер поправки перший, який ви ставите?</p>
<p>Юля Леонідівна, номер поправки?</p>
<p></p>
<p>12:50:17</p>
<p>КЛИМЕНКО Ю.Л.</p>
<p>Перша... номер 3.</p>
<p></p>
<p>ГОЛОВУЮЧИЙ. Номер 3.</p>
<p></p>
<p>КЛИМЕНКО Ю.Л. Хочу сказати і почати з того, що, на жаль, цей законопроект, як і багато законопроектів, що стосуються відбудови, що стосуються зміни цільового призначення землі, що стосуються держбудівельних норм, проходять абсолютно обговорення в закритому режимі. Не обговорюються ні з депутатами, ні з громадськістю, ні з громадянами, тому немає ніякого іншого виходу, як почати розмовляти про це в залі і підняти дискусію.</p>
<p>Тому прошу мою першу правку номер 3 поставити на врахування, вона була відхилена і вона була відхилена, тому що вона стосується компенсації, про яку я скажу в наступній правці.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ставлю 3 поправку народної депутатки Клименко. Вона комітетом відхилена. Прошу визначатись та голосувати.</p>
<p></p>
<p>12:51:29</p>
<p>За-101</p>
<p>Рішення не прийнято.</p>
<p>Яка наступна ваша поправка?</p>
<p></p>
<p>12:51:33</p>
<p>КЛИМЕНКО Ю.Л.</p>
<p>10-а.</p>
<p></p>
<p>ГОЛОВУЮЧИЙ. 10-а.</p>
<p></p>
<p>КЛИМЕНКО Ю.Л. Правка 10 говорить про такий термін, як "компенсація". В цьому законі визначений термін не відшкодування шкоди, не покриття збитків, а термін "компенсація". Наприклад, можна компенсувати громадянам додаткові виплати за те, що їм стало 80 років. Або, наприклад, можна компенсувати вартість лампочок, а можна компенсувати ще щось. Так от, компенсація – це внутрішня, є внутрішнім виплатом державі, громадянину, це не є потім майбутня підстава для репарації.</p>
<p>Тому, шановні народні депутати, термін "компенсація", який є в цьому законі, фактично обмежить можливість держави Україна отримувати подальші репарації і стягнення збитків з Російської Федерації. Це є внутрішніми відносинами між громадянином і країною, державою Україна. Тому, в принципі, цей…</p>
<p></p>
<p>ГОЛОВУЮЧИЙ. Шановні колеги, 10 поправка авторства Клименко. Вона комітетом відхилена. Прошу визначатися та голосувати.</p>
<p></p>
<p>12:53:02</p>
<p>За-87</p>
<p>Рішення не прийнято.</p>
<p>Юліє Леонідівно, давайте, яка наступна?</p>
<p></p>
<p>12:53:06</p>
<p>КЛИМЕНКО Ю.Л.</p>
<p>23 правка. Так от продовжуємо про компенсації. Цей закон говорить про те, що компенсація, компенсація (Увага!) на відшкодування збитків, буде виплачуватися виключно за житло, виключно громадянам України, які втратили або пошкоджене житло з 24 лютого 22-го року. Тобто цим законом фактично визнається, що війна і збитки в нашій країні, які держава-агресор Російська Федерація здійснила, почалися з 22-го року, не з 14-го. І фактично визнається, що війна у нас з 22-го року. Це велика помилка цього законопроекту, оскільки в Україні не існує ніяких інших законів про збитки, репарації, а також стягнення збитків з Російської Федерації. Це єдиний закон, який є, і, на жаль, він неправильно...</p>
<p></p>
<p>ГОЛОВУЮЧИЙ. Дякую, Юліє Леонідівно.</p>
<p>23 поправка народної депутатки Клименко. Вона відхилена комітетом. Тому прошу визначатись та голосувати.</p>
<p></p>
<p>12:54:35</p>
<p>За-102</p>
<p>Рішення не прийнято.</p>
<p>Дякую. Наступна поправка, номер?</p>
<p></p>
<p>12:54:41</p>
<p>КЛИМЕНКО Ю.Л.</p>
<p>Наступна правка 24. Правка 24, як і правка 23, говорить про те, що в нашій країні війна почалась у 2014 році. У нас однакові громадяни України, ті, що живуть на окупованій території Криму, в Донбасі, а також на зараз окупованій Запорізькій, Херсонській і інших областях, а також ті, що є зараз на неокупованих територіях. У нас немає різних категорій громадян, у нас є одні громадяни України, вони повинні трактуватися законом однаково. Не можна розділити українців на категорії: одним виплачувати збитки, а іншим не виплачувати, тому що це є порушення перш за все базових прав українців і порушення Конституції. Тому, шановні колеги, прошу підтримати цю правку.</p>
<p>Дякую.</p>
<p></p>
<p>ГОЛОВУЮЧИЙ. 24 поправка, Клименко. Комітетом відхилена прошу визначатися та голосувати.</p>
<p></p>
<p>12:56:00</p>
<p>За-94</p>
<p>Рішення не прийнято.</p>
<p>Наступний номер, будь ласка.</p>
<p></p>
<p>12:56:04</p>
<p>КЛИМЕНКО Ю.Л.</p>
<p>Шановний, пане спікер, я би хотіла, щоб все ж таки автор законопроекту і керівник підкомітету давав відповідь. Скажіть, будь ласка, чому моя правка наступна, це правка номер 30, чому цей закон обмежує права, фактично робить… розбиває українців на категорії першого сорту і другого сорту, чому збитки платяться тільки з 22-го року, тільки за житло і тільки на неокупованих територіях? Скажіть, будь ласка, в чому така сегрегація, чому цей закон порушує базові права всіх українців і порушує Конституцію? Дуже хотілось би все-таки отримати відповідь, а не відмовчування. Жодної відповіді від жодного з авторів цього законопроекту я не отримала і, на жаль, хотілось би почути це хоча би в залі. Тому велике прохання дайте, будь ласка, відповідь, а не просто я буду говорити сама з собою.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, я надаю слово представнику комітету, тому що пан Мовчан не відмовчується, точно. Будь ласка.</p>
<p></p>
<p>12:57:06</p>
<p>МОВЧАН О.В.</p>
<p>Дякую. Юлія Леонідівна, насправді цьому законопроекту скоро буде рік, ми його прийняли в першому читанні 1 квітня 2022 року. З того часу більше 2,5 тисячі українців, підтверджених, хто втратив своє житло, вони сьогодні скитаються по Україні, по світу, в них немає нормальних умов для проживання. Зараз це насправді дуже великий і складний продукт – цей законопроект.</p>
<p>Немає кращої практики, найкращої, best practice у світі, який би можна було взяти і імплементувати для цього кейсу в Україні. Тому законопроект сильно змінився. Ваші поправки, вони важливі і частково вони були враховані в суті законопроекту, але у формі вони відхилені. Тому давайте не будемо тримати українців, 2,5 мільйона українців без житла, ВПО в заручниках і приймемо цей законопроект у другому читанні, і вже потім будемо дискутувати, як його міняти.</p>
<p>Дякую.</p>
<p></p>
<p>ГОЛОВУЮЧИЙ. 30 поправка Клименко. Комітетом відхилена. Прошу визначатись та голосувати.</p>
<p></p>
<p>12:58:30</p>
<p>За-95</p>
<p>Рішення не прийнято.</p>
<p>Юлія Леонідівна, яка наступна поправка?</p>
<p></p>
<p>12:58:34</p>
<p>КЛИМЕНКО Ю.Л.</p>
<p>34 поправка.</p>
<p>Пане Мовчан, я би хотіла звернути вашу увагу, що у нас на даний момент за даними ООН 14,3 мільйона внутрішньо і зовнішньо переселених українців. І всі вони вимагають підтримки держави, поновлення пошкодженого житла, а також отримання нового житла. Тому, будь ласка, нас не 2,5, а 14,3 мільйона людей, і це не враховуючи людей, які постраждали і виїхали з 2014 року. Тому, безумовно, ми приймемо цей законопроект, безумовно. Але те, що ви зараз робите, ви робите єдиний законопроект, який говорить про збитки і репарації Російської Федерації настільки вузьким і настільки маленьким, що ми взагалі не отримаємо ніяких репарацій від Російської Федерації, тому що вона прийде і скаже, українці самі визначили, що вони хочуть репарації за збитки з 2022 року і тільки за житло. Ви заганяєте себе…</p>
<p></p>
<p>ГОЛОВУЮЧИЙ. 34 поправка, Клименко. Вона відхилена комітетом. Прошу визначатись та голосувати.</p>
<p></p>
<p>12:59:58</p>
<p>За-84</p>
<p>Рішення не прийнято.</p>
<p>Наступна.</p>
<p></p>
<p>КЛИМЕНКО Ю.Л. 39-а.</p>
<p></p>
<p>ГОЛОВУЮЧИЙ. 39-а, будь ласка.</p>
<p></p>
<p>13:00:03</p>
<p>КЛИМЕНКО Ю.Л.</p>
<p>39 поправка говорить про те, що фактично отримується компенсація, як я вже казала, тільки за житло. Скажіть, будь ласка, що будуть робити люди, які повернуться в Україну або ті, що переїхали в середині країни, 14,3 мільйона, отримавши квартири, які вони не можуть продати протягом п'яти років без робочих місць, без створення робочих місць, без розвитку бізнесу, без додаткових стимулів для того, щоб отримати роботу? Ви перетворюєте житлові квартали в гетто, тому що вам не потрібно піклуватися про українців, вам треба побудувати житло забудовникам. Це єдина, власне кажучи, ціль цього законопроекту. Як би ви дбали про українців, ви би дбали про робочі місця, про корупцію, про те, щоб житло будувалося 11 місяців назад. Ви 11 місяців тримали цей законопроект.</p>
<p></p>
<p>ГОЛОВУЮЧИЙ. Шановні колеги, 39 поправка, Клименко. Вона відхилена комітетом. Тому прошу визначатись та голосувати.</p>
<p></p>
<p>13:01:28</p>
<p>За-85</p>
<p>Рішення не прийнято.</p>
<p>Наступна.</p>
<p></p>
<p>13:01:34</p>
<p>КЛИМЕНКО Ю.Л.</p>
<p>Наступна поправка 40 і я хочу на неї отримати відповідь пана Мовчана. Я хочу отримати відповідь. Скажіть, будь ласка, коли і як будуть збиратися збитки юридичних осіб, фізичних осіб-підприємців або збитки за нежитлові приміщення? Скажіть, будь ласка, коли будуть збиратися ці збитки? Я не кажу, коли вони будуть виплачуватися. Я розумію, що виплат не буде, тому що у нас немає достатньо бюджетних коштів. Але скажіть, будь ласка, як і коли вони будуть збиратися?</p>
<p>Дякую за відповідь. Пане Мовчан, я хочу отримати відповідь.</p>
<p></p>
<p>ГОЛОВУЮЧИЙ. Коротко. Коротко, будь ласка, пане Мовчан, коротко.</p>
<p></p>
<p>13:02:16</p>
<p>МОВЧАН О.В.</p>
<p>Юлія Леонідівна, дуже хотілося б, щоб ми могли відшкодувати всім збитки і юридичним особам, і за знищені підприємства, і так далі. Але сьогодні наша проблема першочергово – гуманітарна. Люди живуть в жахливих умовах, людям треба дати хоча б надію, щоб вони не їхали із України. Далі ми будемо вирішувати питання і юридичних осіб, і фізичних осіб-підприємців.</p>
<p>Дякую.</p>
<p></p>
<p>ГОЛОВУЮЧИЙ. 40 поправка Клименко. Комітетом відхилена. Прошу визначатись та голосувати.</p>
<p></p>
<p>13:03:00</p>
<p>За-87</p>
<p>Рішення не прийнято.</p>
<p>Я так розумію, 41-а, Юлія Леонідівна?</p>
<p></p>
<p>13:03:05</p>
<p>КЛИМЕНКО Ю.Л.</p>
<p>Точно, пане спікер.</p>
<p></p>
<p>ГОЛОВУЮЧИЙ. Я вже слідкую за вами.</p>
<p></p>
<p>КЛИМЕНКО Ю.Л. І вона говорить про те ж саме. Пане Мовчан і пане спікер, я не говорю про виплати, я розумію, що в нашій державі немає коштів на виплату навіть за житло всім. Тому що якби вони були, ви би побудували житло і в Ірпені, і в Бучі, і в Бородянці і віддали би гроші тим людям, які переїхали з Маріуполя. Але 11 місяців і поки лежав цей закон, з 1 квітня 2022 року, вас це питання не хвилювало, а тепер воно вас захвилювало. Так у мене питання. Скажіть, будь ласка, як, чому ви не можете зібрати, я не кажу про виплати, я кажу, чому ви не збираєте первинну інформацію про збитки, які були надані, які отримані юридичними особами, нежитлові приміщення, підприємства і все інше. Це первинний збір документації, це як в бухгалтерії називається, первинна документація, яка є базою потім для податкових перевірок.</p>
<p></p>
<p>ГОЛОВУЮЧИЙ. 41 поправка Клименко. Комітетом відхилена. Прошу визначатись та голосувати.</p>
<p></p>
<p>13:04:25</p>
<p>За-84</p>
<p>Рішення не прийнято.</p>
<p>42-а наступна. Я правильно розумію?</p>
<p></p>
<p>13:04:30</p>
<p>КЛИМЕНКО Ю.Л.</p>
<p>Точно. 42 поправка, моя поправка, говорила про те, що всю інформацію, яку ви зібрали з фізичних, юридичних підприємств по житлових, нежитлових, по рухомому майну, повинна була бути ця інформація консолідована і представлена як єдина претензія до Російської Федерації, на основі якої отримуються компенсації від Російської Федерації, репарації і багато всього іншого.</p>
<p>Власне кажучи, ця правка була видалена. І взагалі посилання, згадування чи будь-які правки або текст щодо репарації, які повинна заплатити Російська Федерація, і консолідованої позиції України перед Російською Федерацією були прибрані з цього тексту.</p>
<p>Дайте, будь ласка, відповідь, чому ви на користь Російської Федерації забрали консолідовану претензію з цього законопроекту? Чому ми як Україна не робимо консолідовану претензію…</p>
<p></p>
<p>ГОЛОВУЮЧИЙ. Коротко позиція комітету. Коротко позиція комітету, пан Мовчан.</p>
<p></p>
<p>13:05:38</p>
<p>МОВЧАН О.В.</p>
<p>Пані Юля, насправді цей законопроект не про репарації, він про процедуру обліку реєстрації збитків за житло, збитків, які понесли в першу чергу фізичні особи. Там максимально спрощена процедура, як люди будуть подавати заяви про збитки і як вони будуть конвертувати свої житлові сертифікати в нерухомість, це про інше. Ту проблему, про яку ви говорите, треба вирішувати, але не цим законопроектом, іншим.</p>
<p>Дякую.</p>
<p></p>
<p>ГОЛОВУЮЧИЙ. 42 поправка Клименко, вона комітетом відхилена. Прошу визначатися та голосувати.</p>
<p></p>
<p>13:06:32</p>
<p>За-73</p>
<p>Рішення не прийнято.</p>
<p>Наступна, Юлія Леонідівна.</p>
<p></p>
<p>13:06:36</p>
<p>КЛИМЕНКО Ю.Л.</p>
<p>48 поправка. Шановний пане Мовчан, якщо ми збираємо таку важку категорію, як житло, і тільки з 2022 року, це значить, що виплати Російською Федерацією будуть не 100 відсотків, а 20 відсотків, а також все, що зараз заморожено нашими країнами-партнерами, міжнародними організаціями, все, що заморожено, активи і кошти Російської Федерації державні, і приватні, фактично буде видаватися тільки маленька кількість. Чому? Тому що ви більше не просите, тому що ви не збираєте великий обсяг збитків для того, щоб пред'явити їх і заявити на політичному рівні, а також юридичному рівні про весь обсяг компенсації Україні від Російської Федерації, репарації, які вже зараз разом з Кримом, я думаю, і Донбасом, з 2014 року досягає мільярд… вибачте, 1 трильйон доларів. Це не...</p>
<p align=center></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>13:07:43</p>
<p>ГОЛОВУЮЧИЙ. 48 правка. Ставимо на голосування, народного депутата Клименко, Василенко та інших. Комітетом відхилена. Прошу голосувати.</p>
<p></p>
<p>13:08:06</p>
<p>За-75</p>
<p>Рішення не прийнято.</p>
<p>Наступна правка, який номер?</p>
<p></p>
<p>КЛИМЕНКО Ю.Л. 60.</p>
<p></p>
<p>ГОЛОВУЮЧИЙ. 60.</p>
<p></p>
<p>13:08:10</p>
<p>КЛИМЕНКО Ю.Л.</p>
<p>Правка 60 говорить про те ж саме. Про те, що дія цього закону звужена виключно житлом. І ми розуміємо, чому вона звужена житлом. Тому що все інше вам нецікаво. Вам нецікаво розвивати підприємства, вам нецікаво отримувати інвестиції, вам нецікаво нічого, вам треба побудувати житло, ми розуміємо це. Але, шановні колеги, нам треба створювати робочі місця і нам треба розуміти, куди ми будемо, яку роботу ми будемо пропонувати людям, мільйону людей, які зараз за нас воюють на передовій. У нас мільйон людей, які нас захищають.</p>
<p>Немає жодної програми, немає жодного розуміння, як будуть створюватися ці місця. І по цьому закону ніякі інвестори і репарації не прийдуть. Фактично це буде просто величезні гетто, які будуть побудовані виключно для того, щоб побудувати житло, безперспективне житло, яке потім нічого не буде вартувати і нікому не буде потрібне. Тому що його вартість...</p>
<p></p>
<p>ГОЛОВУЮЧИЙ. Будь ласка, Олексій, є якісь думки у відповідь? Відповідати будете?</p>
<p></p>
<p>13:09:24</p>
<p>МОВЧАН О.В.</p>
<p>Так. Насправді у нас створений відповідний фонд, Фонд ліквідації наслідків збройної агресії. Він може формуватися за рахунок різних джерел, і це не лише репарації. Відповідний законопроект, який ми сьогодні розглядаємо, він не про репарації, він про те, як людям дати житло і зробити так, щоб вони не в шкільних класах по 12 людей, по чотири сім'ї жили, а в квартирах.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування правку номер 60, народного депутата Клименко та інших. Комітетом відхилені. Прошу голосувати.</p>
<p></p>
<p>13:10:13</p>
<p>За-77</p>
<p>Рішення не прийнято.</p>
<p>Наступна яка правка?</p>
<p></p>
<p>КЛИМЕНКО Ю.Л. Правка 69.</p>
<p></p>
<p>ГОЛОВУЮЧИЙ. 65.</p>
<p></p>
<p>13:10:18</p>
<p>КЛИМЕНКО Ю.Л.</p>
<p>Так, я повертаюся до своєї тези, що насправді в Україні немає ніякого іншого законодавства для компенсацій, репарацій, збору збитків і пред'явлення консолідованої претензії України проти Російської Федерації щодо отримання компенсації за збитки і репарації. Його не існує, пане Мовчан. І цей закон повинен був стати базовим для того, щоб ми все-таки це зробили. Немає ніякої на даний момент роботи на законодавчому рівні з приводу цих документів.</p>
<p>Наш законопроект, який був поданий у 19-му році, 20-му щодо агентства, яке би опікувалось цими репараціями, і збором, і отриманням інформації про збитки з 14-го року, пролежав у комітетах і в цьому залі уже три роки. І ви мені говорите, що немає ніякого законопроекту? Вам навіть у голову не прийшло його…</p>
<p></p>
<p>ГОЛОВУЮЧИЙ. А ще раз номер правки, скажіть, будь ласка. Бо 65-а не ваша. 69-а, так? 69-а ваша.</p>
<p>Будь ласка, комітет.</p>
<p></p>
<p>13:11:37</p>
<p>МОВЧАН О.В.</p>
<p>Пані Юліє, ми можемо з вами розробити відповідний законопроект, враховуючи сучасні обставини, не ті, які були три роки тому, а сучасні обставини України, і як консолідувати інформацію, про знищені підприємства і інші об'єкти, і як її подати для відшкодування Російською Федерацією.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування правку 69 народного депутата Клименко та інших. Комітетом відхилена. Прошу голосувати.</p>
<p></p>
<p>13:12:21</p>
<p>За-70</p>
<p>Рішення не прийнято.</p>
<p>Наступна правка.</p>
<p></p>
<p>13:12:26</p>
<p>КЛИМЕНКО Ю.Л.</p>
<p>Наступна правка 70. Ми, безумовно, розробимо цей законопроект, тому що у нас немає іншого варіанту. Якщо партія і фракція монобільшості підтримає цей кастрований законопроект, який стосується тільки житла, безумовно, це буде ваша політична відповідальність. І ви будете говорити своїм виборцям, як далі їм жити в тих гетто, які ви збираєтесь для них побудувати. А також, як наприклад, по цьому закону маріупольці, які виїхали і які не можуть довести, що в них знищений будинок, не будуть отримувати ніяких репарацій… вибачте, ніяких компенсацій, а маріупольці, які залишилися і зрадили Україну, і отримують зараз зарплату від Російської Федерації, будуть отримувати. Тому що ви заклали в цьому законопроекті можливість подачі через Дію на основі сателітних, а саме супутникових знімків, заяв для отримання компенсацій. Скажіть, будь ласка, як ви будете доводити, яка будівля в Маріуполі зруйнована, а яка в Маріуполі будівля не зруйнована, якщо люди, які...</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>13:13:38</p>
<p>МОВЧАН О.В.</p>
<p>Насправді, з виборцями ми здебільшого говоримо про те, як допомагати великій кількості ВПО, які живуть в неналежних умовах, як, чим... як доставляти продуктові набори, як організувати прихистки, це в першу чергу що відбувається в мирних містах. І тому я прошу всіх, сьогодні всі депутати стали волонтерами і багато хто із депутатів працює із ВПО, ви розумієте, в яких умовах вони живуть. Цей законопроект про покращення цих умов. Не про будівництво нового житла, вони можуть взяти житловий сертифікат і поміняти його на вже збудоване житло будь-де в країні, це про нормальні умови, стандарти життя людей. Все.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування 70 правку. Комітетом не врахована. Прошу голосувати.</p>
<p></p>
<p>13:14:43</p>
<p>За-69</p>
<p>Рішення не прийнято.</p>
<p>Наступна.</p>
<p></p>
<p>КЛИМЕНКО Ю.Л. Правка номер 71.</p>
<p></p>
<p>ГОЛОВУЮЧИЙ. 71.</p>
<p></p>
<p>13:14:47</p>
<p>КЛИМЕНКО Ю.Л.</p>
<p>Шановний пане Мовчан, скажіть, будь ласка, вашим законом передбачено, що ви надаєте два види компенсації: перше – це грошові кошти на спеціальний банківський рахунок, який буде заблокований і використання якого на даний не зрозуміло, тобто що людина може і як з ним зробити, порядок не розписаний в цьому законі; друге – це житлові сертифікати, які будуть надаватися людям, які втратили квартири. Так от, перші гроші будуть надаватися людям, які втратили дачі, садові будинки, дачні будинки. А ті, хто втратив квартири, вони отримають житлові сертифікати, які не зрозуміло, як перетворити на готівку. Тому що, хочу вам сказати, що на вторинному ринку не можна нічого купити за житлові сертифікати, можна купити виключно за готівку. Скажіть, будь ласка, чому ви зробили таку сегрегацію? Для тих, у кого великі і гарні дачі, по тисячу квадратних метрів, вони отримають компенсацію грошима, а ті, у кого були однокімнатні малосімейки в…</p>
<p></p>
<p>ГОЛОВУЮЧИЙ. 71 правка, позиція комітету.</p>
<p></p>
<p>13:16:01</p>
<p>МОВЧАН О.В.</p>
<p>Кошти на рахунках стосуються будівництва житлових будинків. Тобто, якщо ви хочете собі не в квартирі жити, а побудувати будиночок, то вам відповідний порядок буде встановлений Кабінетом Міністрів, як будувати за свої собі будиночок. Якщо ви хочете жити в квартирі, то є відповідний житловий сертифікат, який буде у порядку, встановленому Кабінетом Міністрів, конвертуватися і на первинному, і на вторинному ринку.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування 71 правку народного депутата Клименка та колег. Комітетом відхилена. Прошу голосувати.</p>
<p></p>
<p>13:16:48</p>
<p>За-68</p>
<p>Рішення не прийнято.</p>
<p>Наступна правка.</p>
<p></p>
<p>КЛИМЕНКО Ю.Л. Наступна правка – правка 71.</p>
<p></p>
<p>ГОЛОВУЮЧИЙ. Ми її щойно проголосували.</p>
<p></p>
<p>13:16:53</p>
<p>КЛИМЕНКО Ю.Л.</p>
<p>Вибачте, 72, так. Повертаючись до сертифікатів, давайте чітко роз'яснимо колегам, які, скоріш всього, не читали детально цей законопроект, що таке житлові сертифікати.</p>
<p>По-перше, вам для того, щоб отримати житловий сертифікат, треба спочатку отримати позитивне рішення комісії, вашої місцевої, яка створена з ваших місцевих депутатів, які зазвичай, наприклад, в Київській області створені з… походять від будівельного бізнесу. Це так як би окрема ремарка.</p>
<p>Так от у вас ці сидять депутати, створена ця комісія, яка спочатку повинна прийняти позитивне рішення про те, щоби виплатити вам кошти, вірніше, надати житловий сертифікат. Потім цей житловий сертифікат передається в незрозумілу юридичну особу, яка не визначена цим законом, а просто визначена як юридична особа. Не банківська установа, не фінансова, а юридична особа.</p>
<p>Скажіть, будь ласка…</p>
<p></p>
<p>ГОЛОВУЮЧИЙ. 72 правка народного депутата Клименко. Василенко… Що? Відмовляється від відповіді, що ж поробиш. Хочуть перепочити, може.</p>
<p>Ставлю на голосування. Прошу голосувати, 72 правка, комітетом відхилена.</p>
<p></p>
<p>13:18:30</p>
<p>За-66</p>
<p>Рішення не прийнято.</p>
<p>Наступна правка, пані Юлія.</p>
<p></p>
<p>13:18:35</p>
<p>КЛИМЕНКО Ю.Л.</p>
<p>А я поясню, що таке юридична особа. Вона прописана одним абзацом, у закон ввели…</p>
<p></p>
<p>ГОЛОВУЮЧИЙ. Це яка, ще раз?</p>
<p></p>
<p>КЛИМЕНКО Ю.Л. А, вибачте, правка 73.</p>
<p></p>
<p>ГОЛОВУЮЧИЙ. 73.</p>
<p></p>
<p>КЛИМЕНКО Ю.Л. Так от, юридична особа в цьому законі прописана одною строчкою. Ця юридична особа буде оперувати мільярдами – і не гривень, а доларів. Тому що ця юридична особа не фінансова, ніяка, яка не прописана в законі, ця юридична особа буде визначена Кабінетом Міністрів, через яку будуть пропускати мільярди доларів наших з вами податків, донорських коштів, конфіскованих активів Російської Федерації. І ця юридична особа без будь-якої процедури буде визначати, кому виплачувати, а кому ні.</p>
<p>Скажіть, будь ласка, що це за юридична особа? Дайте, будь ласка, відповідь. Я хочу отримати і зрозуміти під протокол, що це за юридична особа, що це за компанія, яка буде отримувати право пропускати через себе мільярди доларів, у тому числі іноземних.</p>
<p></p>
<p>ГОЛОВУЮЧИЙ. Будете відповідати?</p>
<p></p>
<p>13:19:44</p>
<p>МОВЧАН О.В.</p>
<p>Так. Пані Юлія, і 72, і 73 поправки, вони про інше. Вони про те, щоби компенсовувати втрати за рухоме майно, рухоме цінне майно: автомобілі, мотоцикли, не про юридичну особу. Юридична особа – це виконавець відповідних норм в законодавстві про надання компенсацій, це юридична особа, визначена Кабінетом Міністрів, і жодна мова не йде про там якісь приватні організації.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування правку номер 73 народного депутата Клименко. Комітетом вона відхилена. Прошу голосувати.</p>
<p></p>
<p>13:20:37</p>
<p>За-67</p>
<p>Рішення не прийнято.</p>
<p>Наступна правка.</p>
<p></p>
<p>КЛИМЕНКО Ю.Л. 74-а.</p>
<p></p>
<p>ГОЛОВУЮЧИЙ. Неважко здогадатися.</p>
<p></p>
<p>13:20:41</p>
<p>КЛИМЕНКО Ю.Л.</p>
<p>Так от правка 74 говорить також про те, що моя правка додає до того, що кошти, крім бюджетних, а саме платників податків, які ідуть зараз 100 відсотків на нашу армію, також дозволялося, щоб кошти були направлені на ваші програми, які ви відстоюєте тут, житлові сертифікати, в тому числі донорські кошти, міжнародні кошти, кошти, отримані в результаті репарацій, кошти конфісковані ліквідованих активів Російської Федерації, монетизованих різними країнами, і направлені в Україну. Чомусь по закону немає, по вашому запропонованому закону немає гармонізації, в одному блоці закону говориться про те, що кошти можуть направлятися будь-які, а в іншому, що виплати здійснюються в межах бюджетних призначень, тобто виключно бюджетними коштами…</p>
<p></p>
<p>ГОЛОВУЮЧИЙ. Комітет.</p>
<p></p>
<p>13:21:51</p>
<p>МОВЧАН О.В.</p>
<p>Насправді до другого читання є відповідна стаття, яка називається "Джерела фінансування…", вона номер 13, "Джерела фінансування компенсацій за пошкоджені та знищені об'єкти нерухомого майна", і це є кошти державного бюджету, кошти міжнародних фінансових організацій, міжнародна технічна допомога і репарації, і інші стягнення з Російської Федерації та інші джерела.</p>
<p>Мені здається, в законопроекті дуже чітко визначено, з чого будуть відбуватися виплати.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування 74 правку народного депутата Клименко. Комітетом відхилена. Прошу голосувати.</p>
<p></p>
<p>13:22:39</p>
<p>За-67</p>
<p>Рішення не прийнято.</p>
<p>Наступна.</p>
<p></p>
<p>13:22:44</p>
<p>КЛИМЕНКО Ю.Л.</p>
<p>82 правка. 82 правка говорить нам про те, що Кабінет Міністрів, який взагалі-то у нас виконавчий орган влади, за останні 11 місяців перейняв функції всіх, від судової, законодавчої до виконавчої, він у нас став таким, знаєте, універсальним інструментом, чомусь у нас немає розділення влади. Так оцей Кабінет Міністрів України, на якому, на жаль, багато гріхів, який зараз через журналістські розслідування, через багато інших джерел інформації попадає, в якому є багато корупції, в якому функціє два з половиною міністра насправді, так от, цей Кабінет Міністрів буде встановлювати додаткові категорії громадян.</p>
<p>Скажіть, будь ласка... які будуть отримувати компенсації. З яких це пір Кабінет Міністрів зможе буде доповнювати законодавство, яке ми з вами тут приймаємо, в якому чітко визначено, хто буде реципієнтом цих компенсацій? Чому Кабінет Міністрів буде додавати...</p>
<p></p>
<p>ГОЛОВУЮЧИЙ. Комітет.</p>
<p></p>
<p>13:23:53</p>
<p>МОВЧАН О.В.</p>
<p>Пані Юля, 82 поправка – це інша редакція назви статті 2. Тому дякую. Це не про додаткові критерії.</p>
<p></p>
<p>ГОЛОВУЮЧИЙ. 82 правка, комітетом відхилена, народного депутата Клименко та інших. Прошу голосувати.</p>
<p></p>
<p>13:24:25</p>
<p>За-61</p>
<p>Рішення не прийнято. Правка не підтримана.</p>
<p>Яка наступна?</p>
<p></p>
<p>13:24:29</p>
<p>КЛИМЕНКО Ю.Л.</p>
<p>Наступна правка 86, всього 725 правок, тому ми як би десь на початку. 86, правка номер 86. Пане Мовчан, я вам хочу сказати, що те, що у нас з вами діалог, я вам про одне, ви мені про друге, це типові дебати, коли я вам по темі, а ви мені по формі. Так от, безумовно, потім форма вилізе, і все стане зрозуміло, хто бенефіціар цього законопроекту.</p>
<p>Але я хочу вам сказати, що все-таки, коли я задаю питання, не дивлячись на правку, я би хотіла отримувати відповіді по суті. Коли я задаю питання, чому одна категорія громадян буде отримувати, інша – ні? Чому житлові сертифікати видаються на незрозумілу юридичну особу? Я вас питаю, хто ця юридична особа? Дайте мені, будь ласка, відповідь, чітку відповідь. Мені не потрібно... Я хочу своїм виборцям, які знаходяться в Бучі, в Ірпені і в багато інших регіонах, сказати, через яку юридичну особу і як вони будуть отримувати готівку...</p>
<p></p>
<p>ГОЛОВУЮЧИЙ. Комітет.</p>
<p></p>
<p>13:25:41</p>
<p>МОВЧАН О.В.</p>
<p>Пані Юля, ми ж з вами почали з форми, тому що по суті нам треба було попрацювати... вам попрацювати або запропонувати позиції до останньої редакції законопроекту. Її ніхто не ховав, була робоча група в комітеті, плюс створена нова робоча група для опрацювання тих запитань, які ще залишилися невирішеними в даному документі. І саме через неї ми можемо вирішувати. А зараз ви кажете, що я перевожу вас до форми.</p>
<p>Ми тримаємо 2,5 мільйона українців, які втратили своє житло і зафіксували це, в заручниках, дискутуючи про те, як назвати компенсацію – відшкодування чи ні. Ну, це не дуже чесно по відношенню до цих ВПО.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування правку номер 86 народного депутата Клименко та колег. Вона комітетом відхилена. Прошу голосувати.</p>
<p></p>
<p>13:26:51</p>
<p>За-51</p>
<p>Рішення не прийнято.</p>
<p>Далі, Юліє Леонідівно. Дайте здогадаюсь, 92-а, да?</p>
<p></p>
<p>13:26:55</p>
<p>КЛИМЕНКО Ю.Л.</p>
<p>92 правка. Шановний пане Мовчан, безумовно, наратив про те, що 2,5 мільйона громадян чекає на житло, він прекрасний хоча б тому, що ви і ваша партія тримали цей законопроект 11 місяців. 11 місяців! Ви не дбали ні про кого і вам було все рівно, і зараз ви згадали про 2,5 мільйона громадян, які виїхали, і будуть виїжджати. Знаєте, чому? Тому що оренда в Польщі, вона дешевша ніж оренда в Україні, і ніхто її, на жаль, не покриває в Україні, як ви розповідаєте, як ви дбаєте. А ті містечка, які ви побудували в Київській області з утеплювачем в 50 міліметрів, вони… плюс 16 там вже холодно, я вже не кажу, що вони без кухонь, без можливості дітям там десь знаходитись, без спільних кімнат. Тому коли ви говорите, що дбаєте про українських громадян, перестаньте красти і перестаньте, будь ласка…</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>13:28:06</p>
<p>МОВЧАН О.В.</p>
<p>Пані Юліє, ваша поправка про надання відшкодування підприємцям. Цей законопроект не передбачає отримувачів компенсації підприємців – це про житло. Житло ми маємо будувати, ми маємо давати можливість людям переїжджати в нормальні, якісні умови.</p>
<p>Дякую.</p>
<p></p>
<p>ГОЛОВУЮЧИЙ. Правка 92 ставиться на голосування народного депутата Клименко. Комітетом відхилена. Прошу голосувати.</p>
<p></p>
<p>13:28:47</p>
<p>За-45</p>
<p>Рішення не прийнято.</p>
<p>Наступна правка.</p>
<p></p>
<p>13:28:51</p>
<p>КЛИМЕНКО Ю.Л.</p>
<p>Номер 94. Повертаємося до житла і не житла. Пане Мовчан, ще раз, скажіть, будь ласка, коли, яким законом, яким чином буде визначатися компенсація для юридичних осіб, для фізичних осіб-підприємців, для фізичних осіб, які мали нежитлові приміщення, для цінного рухомого майна, я говорю не про машини і мотоцикли, ні про BMW, які приходять там, чи останні "мазераті", які приходять вам в голову, я вам говорю про те, що в людей були оформлені комбайни, трактори на фізичних осіб, і це були їх засоби для існування, для того, щоб вони могли мати фермерське господарство. Воно не оформлюється, на жаль, в Україні на юридичну особу. Тому у мене запитання. Коли всі ці юридичні особи і фізичні особи отримають компенсацію, а також в якому законі вони будуть зазначені, і які…</p>
<p></p>
<p>ГОЛОВУЮЧИЙ. Комітет.</p>
<p></p>
<p>13:29:59</p>
<p>МОВЧАН О.В.</p>
<p>Пані Юлія, цей закон нам треба розробити і прийняти. В цьому законі того, що ви сказали, не вказано, і він стосується іншого.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, ставлю на голосування 94 правку народного депутата Клименко та колег. Комітетом відхилено.</p>
<p></p>
<p>13:30:30</p>
<p>За-51</p>
<p>Рішення не прийнято.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p><b> </b></p>
<p>13:30:39</p>
<p>ГОЛОВУЮЧИЙ. Наступна, Юлія Володимирівна. Юлія Леонідівна, будь ласка. 96-а. Я правильно розумію?</p>
<p></p>
<p>13:30:40</p>
<p>КЛИМЕНКО Ю.Л.</p>
<p>Юлія Володимирівна пішла. Зараз у нас Юлія Леонідівна.</p>
<p></p>
<p>ГОЛОВУЮЧИЙ. Я переправився, Юлія Леонідівна.</p>
<p></p>
<p>КЛИМЕНКО Ю.Л. 112 правка.</p>
<p></p>
<p>ГОЛОВУЮЧИЙ. 112-а?</p>
<p></p>
<p>КЛИМЕНКО Ю.Л. 112 правка, так, пане спікер. Вона говорить про те саме, про компенсації людям. І хочу вам сказати, що знову ж таки ми підходимо до того, що компенсації будуть видаватися грошовими коштами на садові будинки, на спеціальні рахунки банківські, які будуть з обмеженим використанням.</p>
<p>Скажіть, будь ласка, пане Мoвчан, як і коли буде розроблена процедура і чому її немає в законі, як будуть використовуватися ці гроші? Тому що люди, які отримали грошові кошти навіть на заблокований рахунок, м'яко кажучи, в кращому стані ніж ті, що отримали житловий сертифікат і незрозуміло коли вони його зможуть монетизувати через вашу чарівну юридичну особу, яку ви уникаєте називати. Не банківську установу, не фінансову, а юридичну особу, яку буде знову-таки визначати Кабінет Міністрів.</p>
<p></p>
<p>ГОЛОВУЮЧИЙ. Будь ласка, коротко позиція комітету.</p>
<p></p>
<p>13:31:49</p>
<p>МОВЧАН О.В.</p>
<p>Пані Юлія, я, перше, Мовчaн. Просто нам ще довго дискутувати і щоб ми не помилялися.</p>
<p>Друге. Я вже відповідав на ваше питання стосовно того, чим відрізняється особа, яка будує сама для себе будинок і чому їй непотрібні сертифікати, і чим відрізняється особа, яка заїде вже у побудоване житло, якій дають сертифікат на обмін його на квадратні метри.</p>
<p>Дякую.</p>
<p></p>
<p>ГОЛОВУЮЧИЙ. 112 поправка Юлії Леонідівни Клименко. Вона комітетом відхилена. Прошу визначатись та голосувати.</p>
<p></p>
<p>13:32:31</p>
<p>За-51</p>
<p>Рішення не прийнято.</p>
<p>Юлія Леонідівна, яка наступна поправка ваша?</p>
<p></p>
<p>13:32:36</p>
<p>КЛИМЕНКО Ю.Л.</p>
<p>Наступна 123-я, пане спікере. І вона говорить про те, що партія монобільшості вирішила обмежити права громадян, українців, в черговий раз тим, що вона обмежує термін подачі заявки у воєнний стан плюс один рік, 12 місяців. От уявіть собі ви, наприклад, поїхали… Ви вимушені були поїхати з дитиною або з двома дітьми за кордон, ви не можете повернутися в Україну. Через Дію, безумовно, можна подавати і це гарний аргумент. Проблема складається тільки, що 30 відсотків громадян чи 40 користуються Дією, а інші, на жаль, користуються паперовими документами. Тому обмеження у воєнний стан плюс один рік – це, м'яко кажучи, непристойно. Якби можна було зробити хоча би п'ять років для громадян, які вертаються з полону, які поранені, які не можуть оформити спадщину, тому що їх сім'я була вбита, тому що вони знаходяться за кордоном і не можуть поїхати і подати документи, тому що…</p>
<p></p>
<p>ГОЛОВУЮЧИЙ. Дякую.</p>
<p>Юлія Леонідівна, ця поправка врахована частково. Може, ми не будемо ставити чи ставити, да? Поправка врахована частково, водночас Юлія Леонідівна вимагає повно врахувати свою поправку. Ставлю пропозицію пані Клименко по 123 поправці.</p>
<p></p>
<p>13:34:13</p>
<p>За-53</p>
<p>Рішення не прийнято.</p>
<p>Юлія Леонідівна.</p>
<p></p>
<p>13:34:18</p>
<p>КЛИМЕНКО Ю.Л.</p>
<p>128 поправка. Значить 128 поправка моя була пропозиція створити все-таки не комісії на місцевому рівні, які все рівно, як би ми не хотіли мати чисту політику на місцевому рівні, на жаль, будуть складатися з людей, у яких є свої інтереси в громадах.</p>
<p>Багато в чому ці люди будуть зацікавлені в будівництві своїми підрядниками, в будівництві певними підрядниками, а також в тому, щоби нагрітися в черговий раз, як ми бачимо, зараз гучні скандали і в Сумській області, де люди розкрадають гуманітарку, ваші, призначені вашими людьми, вашою владою.</p>
<p>Тому, скажіть, будь ласка, чому ви не хочете і відмовили мені правки, створення єдиного агентства, яке може збирати збитки і робити потім претензію і подавати її від імені України на те, щоби отримати репарації і компенсації від Росії? Чому ви розпорошили це так, що неможливо буде потім зробити єдину консолідовану претензію?</p>
<p>Дякую. Хочу отримати відповідь.</p>
<p></p>
<p>ГОЛОВУЮЧИЙ. Коротко.</p>
<p></p>
<p>13:35:26</p>
<p>МОВЧАН О.В.</p>
<p>Ну, перше, фізично будь-яке агентство не зможе оцінити, а точніше валідувати реальність збитків такого обсягу, на жаль, і цього досвіду в світі більше ні в кого немає. Тому ми децентралізували модель, закладену в законопроекті, для того, щоб вона була ефективною і щоб люди реально змогли отримати компенсації.</p>
<p></p>
<p>ГОЛОВУЮЧИЙ. Дякую, Олексій Васильович, дякую.</p>
<p>Будь ласка, 128 поправка Клименко, вона відхилена комітетом. Прошу визначатись та голосувати.</p>
<p></p>
<p>13:36:08</p>
<p>За-50</p>
<p>Рішення не прийнято.</p>
<p>Юлія Леонідівна, яка наступна?</p>
<p></p>
<p>13:36:13</p>
<p>КЛИМЕНКО Ю.Л.</p>
<p>130-а. Наші сили слабішають, бачите? Все менше і менше. Насправді, я хочу…</p>
<p></p>
<p>ГОЛОВУЮЧИЙ. То може зробимо з цього висновки, Юліє Леонідівно?</p>
<p></p>
<p>КЛИМЕНКО Ю.Л. Ні, пане Руслане, ні, ми підемо, тому що, на жаль, мало хто читає важкі і великі законопроекти, тому треба їх проговорювати в залі. І треба їх проговорювати із суспільством, тому що суспільство не зрозуміє, чому одним виплатили компенсацію, а іншим не виплатили, чому одним дали гроші, а іншим дали житловий сертифікат і відправили на незрозумілу юридичну особу. Це питання справедливості, яке стоїть зараз і буде стояти після війни дуже важко, тому що, на жаль, справедливість, далі ми продовжуємо плодити законопроекти і плодити регуляції, які є несправедливими для однієї категорії громадян і іншим. Тому в мене, власне кажучи, ця правка була, стосувалася країни-агресора. Чи отримають громадяни, росіяни і білоруси, компенсацію також, як і отримають українці? І, наприклад…</p>
<p></p>
<p>ГОЛОВУЮЧИЙ. Будь ласка, позиція комітету.</p>
<p></p>
<p>13:37:25</p>
<p>МОВЧАН О.В.</p>
<p>Пані Юлія, у вас типова одна поправка, яка постійно повторюється по тексту, заміна слів "компенсація" на "відшкодування шкоди". Тому давайте ми не будемо багато разів її повторювати, це не про те, що ви сказали.</p>
<p>Дякую.</p>
<p></p>
<p>ГОЛОВУЮЧИЙ. Це 130-а, слова "надання компенсації" замінити слова "відшкодування шкоди". Я ставлю цю поправку 130-у на голосування, вона була відхилена комітетом. Прошу визначатися та голосувати.</p>
<p></p>
<p>13:37:59</p>
<p>За-43</p>
<p>Рішення не прийнято.</p>
<p>Яка наступна, Юлія Леонідівна?</p>
<p></p>
<p>13:38:04</p>
<p>КЛИМЕНКО Ю.Л.</p>
<p>137-а. Шановний пан Мовчан, на жаль, закони не пишуться під конкретну владу, вірніше на щастя, і не пишеться під конкретних міністрів, він пишеться на багато років. І цей закон про компенсацію буде діяти з вами, після вас і після мене, і після багатьох років, він буде діяти в Україні, на жаль, тому що ми маємо великі збитки і великі руйнування, десятки років. Так от я вам хочу сказати, для вас, звичайно, це неважливо компенсація чи відшкодування збитків, а от для громадян, які будуть платити зі своєї кишені, тому що вони не отримають репарації і ми всі будемо сплачувати із своїх кишень за збитки, які зробила Російська Федерація, отут буде цікаво. Тому, коли ви кажете, що це неважливо і вам дуже весело, так я вам скажу, весело не буде. Тому що це мільярдні збитки, які ми не зможемо отримати в результаті репарацій і в результаті конфіскації російських активів. Тому займайтеся цим перш за все і будьте уважні…</p>
<p></p>
<p>ГОЛОВУЮЧИЙ. Коротко позиція комітету.</p>
<p></p>
<p>13:39:12</p>
<p>МОВЧАН О.В.</p>
<p>Це знову та сама поправка про заміну слів.</p>
<p>Дякую.</p>
<p></p>
<p>ГОЛОВУЮЧИЙ. 137 поправка Клименко, вона комітетом відхилена. Прошу визначатися та голосувати.</p>
<p></p>
<p>13:39:31</p>
<p>За-40</p>
<p>Рішення не прийнято.</p>
<p>140-а, та сама, будь ласка, Юлія Леонідівна.</p>
<p></p>
<p>13:39:35</p>
<p>КЛИМЕНКО Ю.Л.</p>
<p>140-а, повертаємося до компенсації. Ви знаєте, ви, коли у колег із іноземних парламентів питаєте, власне кажучи, коли ви заморожені активи конфіскуєте, ліквідуєте, монетизуєте і направите в Україну, вони знаєте, що відповідають, вони відповідають: а у вас є законодавство, ви його прийняли, що ви від нас хочете, за які збитки ви хочете? За дороги, за житло, за підприємства, за екологічні збитки, за збитки непрямі – це збитки, які зараз Росія користується Кримом, Донбасом, природними ресурсами, які є мільярдними. Ви все це вичистили із законопроекту, зробивши послугу Російській Федерації. Тому що іншого законопроекту ви не прийняли і не приймете. Тому що три роки цей законопроект лежить – ви його не розглядаєте. І це є спрямована політика для того, щоби зменшити збитки і репарації. Тому компенсації мають значення.</p>
<p></p>
<p>ГОЛОВУЮЧИЙ. Компенсації мають значення, але ви пропонуєте замінити компенсацію на відшкодування. Добре.</p>
<p>Дивіться, я просто готовий дискутувати з вами довго, оскільки я трошки розбираюсь в цивільному праві і в Цивільному кодексі, і знаю, про що говорить стаття 22 і 23 Цивільного кодексу. І якраз компенсація (від латинського compenastio – згладжування), коли неможливо точно вирахувати, і тому застосовується термін "компенсація", тоді, коли відшкодування шкоди передбачено 22-а, 23-я, 82-а глава Цивільного кодексу, там основний принцип повноти відшкодування. Я думаю, що ви повноту відшкодування навряд чи забезпечите при підході. Тому давайте глибше до цього ставитися.</p>
<p>Але я ставлю 140 поправку. Це просто була репліка професора цивільного права. 140 поправка. Комітет її відхилив. Прошу визначатись та голосувати.</p>
<p></p>
<p>13:41:43</p>
<p>За-40</p>
<p>Рішення не прийнято.</p>
<p>Наступна, Юлія Леонідівна.</p>
<p></p>
<p>13:41:49</p>
<p>КЛИМЕНКО Ю.Л.</p>
<p>142 правка.</p>
<p></p>
<p>ГОЛОВУЮЧИЙ. Та сама.</p>
<p></p>
<p>КЛИМЕНКО Ю.Л. Пане... 142-а, була 140-а.</p>
<p></p>
<p>ГОЛОВУЮЧИЙ. Ні, зміст той самий просто.</p>
<p></p>
<p>КЛИМЕНКО Ю.Л. Дивіться, я з вами готова спорити з приводу компенсації. Знаєте, чому? Тому що ви абсолютно правильно сказали, є відшкодування шкоди, яке визначається до копійки, а є компенсації, які взагалі по загалям. Так оцей закон 7198 визначає конкретну компенсацію шкоди, тому що є до копійки, тому що вам видають гроші і житловий сертифікат, в якому написано, що житловий сертифікат виданий Клименко Ю.Л. на суму 38 тисяч 454 гривні 49 копійок. І це є дуже чіткі відшкодування шкоди, а потім компенсації.</p>
<p>На жаль, можна, звичайно, довго говорити про те, що нам треба компенсації за те і за се, але цей законопроект визначає дуже чітку і дуже конкретно грошову компенсацію за…</p>
<p></p>
<p>ГОЛОВУЮЧИЙ. 142 поправка Клименко. Комітетом відхилена. Прошу визначатися та голосувати.</p>
<p></p>
<p>13:43:11</p>
<p>За-41</p>
<p>Рішення не прийнято.</p>
<p>Бачите, я навіть… Да. Наступна, Юлія Леонідівна.</p>
<p></p>
<p>13:43:23</p>
<p>КЛИМЕНКО Ю.Л.</p>
<p>144 правка.</p>
<p></p>
<p>ГОЛОВУЮЧИЙ. Вона знову така сама, Юлія Леонідівна. Ну, давайте…</p>
<p></p>
<p>КЛИМЕНКО Ю.Л. Прекрасно. Дивіться, у цьому законопроекті настільки, він переписаний фактично на 90 відсотків, тому правки, на жаль, інколи… суть законопроекту не відповідає номерам правки. А знаєте, чому? Тому що комітет взяв і фактично переписав законопроект своїми правками. Тому, вибачте, будь ласка, або процедуру давайте поміняємо, або давайте будемо обговорювати, або ще щось. Тому що, на жаль, за вами не встигаєш, коли комітетські правки визначать, переписують суть законопроекту від початку до кінця.</p>
<p>Так от починаючи від компенсацій. Компенсація буде за один квадратний метр, чітко визначена за один квадратний метр знищеного житла. Так знищене… Знаєте, раніше було в законопроекті до першого читання цілий абзац з приводу компенсацій і як вона визначається, а тепер воно хутко прибрано на рівень Кабінету Міністрів…</p>
<p></p>
<p>ГОЛОВУЮЧИЙ. Шановні колеги, 144 поправка. Вона відхилена комітетом. Прошу визначатися та голосувати.</p>
<p></p>
<p>13:44:47</p>
<p>За-39</p>
<p>Рішення не прийнято.</p>
<p>Юлія Леонідівна, перед тим, як я дам вам слово, просто, ну, в плані такого давайте... От дивіться, ви так прекрасно сформулювали поправку 128, за яку ми проголосували, що по всьому тексту слова: "комісій відповідних" замінити словами"національне агентство" – все зрозуміло. А що стосується компенсацій ви розкидали по всьому матеріалу.</p>
<p>Ви бачите, що ця позиція не знаходить підтримки у залі. Я вас прошу давайте ми пропустимо ці поправки, по яких, по суті, ми вже визначилися, для того, щоб, ну, з повагою ставитися один до одного, Юлія Леонідівна, якщо можна.</p>
<p>Будь ласка, Юлія Леонідівна, який номер поправки?</p>
<p></p>
<p>13:45:25</p>
<p>КЛИМЕНКО Ю.Л.</p>
<p>Номер поправки 150. Знаєте, повага починається з того, що коли у людей є інша концепція, інша політична позиція, а також правки – їх як мінімум вислуховують на робочих групах, підкомітетах і комітетах, з цього починається повага, пане спікер, а до цього це неповага. Тому давайте будемо слухати так, як ідуть правки.</p>
<p>А правки... А правка говорить про те ж саме – про компенсацію. Так от, Кабінет Міністрів через голову всіх: Верховної Ради, бюджетного комітету, наявних фінансових ресурсів буде визначати скільки буде коштувати, скільки вам дадуть за ваш один квадратний метр знищеного житла, І ми знаємо як це визначається, можна подивитися з 2014 року як воно визначалося, подивитися ці методики і подивитися справедливо: хто отримає справедливу ціну за знищений квадратний метр, а хто – ні. Тому давайте, і це є маніпуляція, будь-які великі параметри як квадратний метр, як чітко визначене за що буде платитися, повинно бути визначено в законі і не...</p>
<p></p>
<p>ГОЛОВУЮЧИЙ. 150 поправка народної депутатки Клименко. Комітетом відхилена. Прошу визначатися та голосувати.</p>
<p></p>
<p>13:46:49</p>
<p>За-40</p>
<p>Рішення не прийнято.</p>
<p>Юлія Леонідівна, перед тим, як я дам, я, дивіться, я якраз тут хочу підтримати вас, я з вами абсолютно погоджуюсь, що ці дискусії повинні проводитись на рівні комітетів. Але я дуже прошу, що якщо так не сталося, ну, це неправильно - 400 вже 8 депутатів Верховної Ради тримати для того, щоб проводити дискусію, яка мала бути проведена в комітеті. <i>(Шум у залі)</i></p>
<p>Я не до вас звертаюся, я до Юлії Леонідівни. Можна я завершу? Дякую.</p>
<p>Юлія Леонідівна, який номер наступний?</p>
<p></p>
<p>13:47:18</p>
<p>КЛИМЕНКО Ю.Л.</p>
<p>155 правка. Пане спікер, я ніколи в цьому залі за 3 роки не зловживала ні законодавчим спамом, ні правками. Я не знаю, як треба було розглядати цей законопроект, щоб довести до ситуації, коли ми з вами всі тут сидимо і слухаємо, і отримуємо відповіді, пане Мовчан, на жаль. Тому що ви не даєте відповіді на жодне конкретне питання, що наводить, на жаль, на розуміння, що або ви це не розумієте, або ви не читали законопроект, або ви просто не хочете це казати вашим колегам, які не читали цей законопроект і не знають, що мільярди, сотні мільярдів компенсацій доларів будуть дренажити через юридичну особу, яка буде визначатися Кабінетом Міністрів України, який не є найбільш прозорим органом в нашій країні, тим більше під час воєнного стану.</p>
<p>Тому, будь ласка, розкажіть своїм колегам, як ви собі бачите, як будуть компенсації відбуватися, через яку юридичну особу. Дякую. Конкретну відповідь дайте, будь ласка. Я намагаюся вже в шостий раз.</p>
<p></p>
<p>ГОЛОВУЮЧИЙ. Юлія Леонідівна, він може відповідати по правці. Правка 155: слова "отримувач компенсації" замінити словами "особа, яка отримує відшкодування шкоди". Позиція комітету.</p>
<p></p>
<p>13:48:35</p>
<p>МОВЧАН О.В.</p>
<p>Ми вже цю поправку обговорювали, її відхилено. Щодо юридичної особи, вибачте, будь-які процедури відповідно до законодавства мають виконувати якісь органи, визначені Кабінетом Міністрів. Якщо б ви хотіли, вам би доручили, але такого не можна робити.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>155 поправка Клименко, комітетом відхилена. Прошу визначатися та голосувати.</p>
<p></p>
<p>13:49:13</p>
<p>За-45</p>
<p>Рішення не прийнято.</p>
<p>Юлія Леонідівна, будь ласка.</p>
<p></p>
<p>13:49:17</p>
<p>КЛИМЕНКО Ю.Л.</p>
<p>156 правка. Правка цікава: про оцінку майна. Оцінка майна за даним законопроектом де-факто не відбувається. Тобто вам, як я сказала, за пошкоджене житло видадуть квадратні метри, помножені на вартість, визначену Кабінетом Міністрів України.</p>
<p>Про що це говориться? Про те, що Кабінет Міністрів України, не оцінюючи ваше майно, не оцінюючи ваше внутрішнє, все, що знаходиться, було в майні і так далі, видасть вам компенсацію в 1 квадратний метр вартості, тобто, наприклад, 400 доларів або 300 доларів, або 200 доларів. Що ви зможете купити на це і в якому майні жити, незрозуміло.</p>
<p>Тому у мене одне питання: скажіть, будь ласка, чому ви не проводите оцінку майна? Чому ви – у вас є спеціальний орган Фонд держмайна, є всі методики, є Закон про оцінку майна – чому не відбувається оцінка майна, пошкодженого і…</p>
<p></p>
<p>ГОЛОВУЮЧИЙ. 156 поправка, Клименко. Вона комітетом відхилена. Прошу визначатися та голосувати.</p>
<p></p>
<p>13:50:42</p>
<p>За-46</p>
<p>Рішення не прийнято.</p>
<p>Наступна, Юлія Леонідівна.</p>
<p></p>
<p>13:50:47</p>
<p>КЛИМЕНКО Ю.Л.</p>
<p>Правка 162.</p>
<p></p>
<p>ГОЛОВУЮЧИЙ. Знову про компенсацію, да. Будь ласка.</p>
<p></p>
<p>КЛИМЕНКО Ю.Л. Так, абсолютно. Тут все, весь закон називається – про компенсацію, розумієте. Тобто це весь закон говорить про компенсацію. І проблема, як буде, кому, через які компанії, через які юридичні особи – так, це все навколо компенсації. Так от скажіть, будь ласка, навколо компенсації: чому ви видаєте грошові кошти тим, хто буде, у кого житло знищено, наприклад, садовий будинок, чому грошові кошти не видаються за квартири? Хоча це теж можна зробити, наприклад, на спеціальний банківський рахунок, який заблокований. Чому це не відбувається?</p>
<p>Скажіть, будь ласка, чому для одних даються житлові сертифікати, якими вони можуть тільки купити житло, уже збудоване або у будівництві, або у житловому новому будівництві, або яке буде зведено колись; а інші можуть отримати кошти і розпоряджатися як завгодно, в принципі? Тому що цим законом нічого не обмежено…</p>
<p></p>
<p>ГОЛОВУЮЧИЙ. Значить, 162 поправка Клименко. Комітетом відхилена. Прошу визначатися та голосувати.</p>
<p></p>
<p>13:52:12</p>
<p>За-46</p>
<p>Рішення не прийнято.</p>
<p>Юлія Леонідівна, яка наступна поправка? 165-а.</p>
<p></p>
<p>13:52:17</p>
<p>КЛИМЕНКО Ю.Л.</p>
<p>Поправка 165. Вона говорить про знищене та пошкоджене майно. Так-от, для знищеного майна є грошові компенсації або житлові сертифікати, для пошкодженого майна в цьому законі взагалі немає ніякої процедури, тому що вона знову-таки віддана на Кабінет Міністрів України.</p>
<p>Я вам хочу сказати, в Кабінеті Міністрів України діє на даний момент Постанова про пошкоджене майно і про порядок її виплати. Жодної гривні за неї виплачено не було за цей період часу. Я не знаю, чому це відбувається, можливо, тому що Кабінет Міністрів неправильно виписав постанову, можливо, громадяни не знають як це робити. Але скажіть, будь ласка, чому цей закон, чому весь розділ по пошкодженому майну, який був до першого читання, виключений до другого читання і фактично всі повноваження передані по пошкодженому майну, якого буде 80 відсотків…</p>
<p></p>
<p>ГОЛОВУЮЧИЙ. Коротко позиція комітету.</p>
<p></p>
<p>13:53:26</p>
<p>МОВЧАН О.В.</p>
<p>Насправді саме виключено було для того, щоб дати, що має бути в законі позиція про те, що порядок компенсації за пошкоджене майно робить Кабінет Міністрів, тому що там дуже багато нюансів і це предмет взагалі окремого регулювання або закону, або підзаконного. Ми вирішили піти на підзаконний акт.</p>
<p>Дякую.</p>
<p></p>
<p>ГОЛОВУЮЧИЙ. 165 поправка Клименко. Вона комітетом відхилена. Прошу визначатися та голосувати.</p>
<p></p>
<p>13:54:06</p>
<p>За-45</p>
<p>Рішення не прийнято.</p>
<p>Наступна.</p>
<p></p>
<p>13:54:11</p>
<p>КЛИМЕНКО Ю.Л.</p>
<p>167 правка. Цей розділ іде... взагалі цей розділ правок іде про те, про створення комісії місцевими органами влади фактично, які будуть приймати рішення про знищене майно, приймати рішення про компенсації, вірніше, про кому видавати за знищене майно, кому не видавати, і на базі цього рішення буде видаватися житловий сертифікат. Ми вже проговорили, що ці комісії будуть створюватися з місцевих органів влади. Можливо, це має сенс, тому що, дійсно, пошкоджень багато по всій країні, і створювати одне централізоване відомство дуже складно, тому що треба мати розуміння в регіонах. Але ці комісії фактично ніким не регулюються, ці комісії ніяк не контролюються і рішення цих комісій де-факто не підлягає оскарженню. Немає процедури оскарження рішень, які прийняли ці комісії, тому що якщо вони прийняли позитивне рішення, воно затверджується виконкомом протягом п'яти днів. А якщо людина не згодна з вартістю або з тим, що їй...</p>
<p></p>
<p>ГОЛОВУЮЧИЙ. 167-а, правильно, Юлія Леонідівна? Коротко позиція комітету.</p>
<p></p>
<p>13:55:28</p>
<p>МОВЧАН О.В.</p>
<p>Насправді задача комісії не є складною, задача валідувати на основі переліку документів, чи це майно було, чи воно дійсно знищено, чи воно належало заявнику і все.</p>
<p>Дякую.</p>
<p></p>
<p>ГОЛОВУЮЧИЙ. 167 поправка. Комітетом відхилена. Прошу визначатись та голосувати.</p>
<p></p>
<p>13:55:58</p>
<p>За-46</p>
<p>Рішення не прийнято.</p>
<p>Наступна, Юлія Леонідівна.</p>
<p></p>
<p>13:56:03</p>
<p>КЛИМЕНКО Ю.Л.</p>
<p>Правка 171. Ця правка, як і більшість інших правок, стосується подачі документів, їх розгляду, про те, що комісія своїм волюнтаристським рішенням може, наприклад, призупинити розгляд документів людини, яка подала, тому що, наприклад, там чогось не вистачає або людина не може надати документи, тому що вони згоріли, як і більшість, на жаль, документів у знищеному майні. Коли людина тікає в бомбосховище або коли людина бачить, що її житло горить, вона не бере з собою документи, вона тікає, і документи згорають всередині.</p>
<p>Тому знов-таки дискретні повноваження цих комісій дозволяють приймати будь-які рішення – призупиняти, не призупиняти. Ці рішення також приймаються... не мають послідовності щодо пільговиків, про яких ми зараз будемо говорити далі. Тому питання, де і як оскаржуються рішення цих комісій, і чому вони наділені такими великими повноваженнями...?</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>13:57:11</p>
<p>МОВЧАН О.В.</p>
<p>Це знову технічна правка про заміну слів. Дякую.</p>
<p></p>
<p>ГОЛОВУЮЧИЙ. 171 поправка. Вона комітетом відхилена. Прошу визначатись та голосувати.</p>
<p></p>
<p>13:57:31</p>
<p>За-46</p>
<p>Рішення не прийнято.</p>
<p>Наступна, Юліє Леонідівно.</p>
<p></p>
<p>13:57:36</p>
<p>КЛИМЕНКО Ю.Л.</p>
<p>173 правка. Я так розумію, що слова не мають значення в законопроектах, судячи з того, що ми вже годину тут чуємо. Тому, власне кажучи, переходимо далі до обговорення комісій.</p>
<p>Так от комісії, які прийняли рішення про те, що, наприклад, ваше житло повинно... знищене житло воно коштує стільки-то, стільки-то, і вам видати компенсацію, де буде написано, що видати житловий сертифікат або видати гроші на банківський рахунок, якщо у вас садовий будиночок, ці комісії можуть складатися не тільки з депутатів або представників місцевих органів влади, ці комісії можуть складатися відповідно до закону з експертів, оцінювачів, архітектурних спеціалістів, і взагалі великий перелік тих, хто може бути в цих комісіях. Більше того, кількість цих людей...</p>
<p></p>
<p>ГОЛОВУЮЧИЙ. 173 поправка Клименко. Комітетом відхилена. Прошу визначатися та голосувати.</p>
<p></p>
<p>13:59:00</p>
<p>За-47</p>
<p>Рішення не прийнято.</p>
<p>Наступна, Юлія Леонідівна.</p>
<p></p>
<p>13:59:05</p>
<p>КЛИМЕНКО Ю.Л.</p>
<p>Наступна 179 поправка. Вона, власне кажучи, уточнює абсолютно некоректно виписані, як може використовуватися, вірніше, куди людина може вкладати гроші. Тобто людина може вкладати гроші отримані, вірніше, не отримані, а житловий сертифікат, який потім буде конвертуватися через невідому юридичну особу, може вкладати в первинне житло, а може у вторинне житло. Процедура знову-таки не виписана абсолютно, але так як виписана можливість вкласти в первинне житло, фактично це кабала для людей, тому що люди не розуміють, коли вони отримають гроші, нежитлові сертифікати, житловими сертифікатами неможливо заплатити ні за первинне, ні за вторинне житло, можна заплатити тільки грошима. Ніякої гарантії, коли людина отримає гроші за житловий сертифікат немає, немає чіткого визначення, що таке первинний ринок. У зв'язку з цим я вам хочу сказати, що може…</p>
<p></p>
<p>ГОЛОВУЮЧИЙ. 179 поправка, Клименко. Комітетом відхилена. Прошу визначатись та голосувати.</p>
<p></p>
<p>14:00:28</p>
<p>За-43</p>
<p>Рішення не прийнято.</p>
<p>Юлія Леонідівна, яка наступна?</p>
<p></p>
<p>14:00:33</p>
<p>КЛИМЕНКО Ю.Л.</p>
<p>181 поправка. 181 поправка говорить про те, що житлові приміщення… що, власне кажучи… Це поправка, яка стосується і попередніх поправок, про те, що компенсація повинна надаватися не тільки за житло, яке ти можеш коли-небудь купити потім на первинному чи вторинному ринку. Житлові приміщення – більш розширене і чітке визначення, куди і як вкладається, в тому числі в нежитлові приміщення, які можуть належати фізичним особам, тому що фізичні особи можуть мати власність не тільки на житло, але і на нежитлові приміщення. Чому на нежитлові приміщення не видається компенсація незрозуміло, тим більше, враховуючи те, що, на жаль, фізично по факту дуже багато приміщень є житловими, а фактично рахуються не… вірніше, юридично рахуються нежитловими, чи навпаки. Тобто це абсолютно неузгоджена позиція по цьому законопроекту.</p>
<p></p>
<p>ГОЛОВУЮЧИЙ. За… Ой, боже, вибачте. 181 поправка Клименко. Комітетом відхилена. Прошу визначатись та голосувати.</p>
<p></p>
<p>14:01:59</p>
<p>За-37</p>
<p>Рішення не прийнято.</p>
<p>Юлія Леонідівна, може, трошки… Ні?</p>
<p></p>
<p>14:02:05</p>
<p>КЛИМЕНКО Ю.Л.</p>
<p>Якщо ви хочете закрити засідання, я не проти, це ваше право як спікера.</p>
<p></p>
<p>ГОЛОВУЮЧИЙ. Я не можу закрити засідання. Така цікава дискусія, Юлія Леонідівна. 183-я, давайте.</p>
<p></p>
<p>КЛИМЕНКО Ю.Л. 183 правка. 183 правка говорить про те, що майно буває не тільки знищеним, воно буває і пошкодженим. Знову ж таки пошкоджене майно визначається тільки Кабінетом… як компенсується пошкоджене житло, яке насправді буде 80 відсотків, 80 відсотків в України буде саме пошкодженого житла. Тому що коли у вас в будинку знесло вікна, чи один кут, чи там якусь прибудову, то це пошкоджене житло, якщо є фундамент і на ньому можна набудувати – це пошкоджене житло. На жаль, цей закон взагалі категорію пошкодженого житла не розглядає. Він взагалі ні про що не говорить. Він передає всі…</p>
<p></p>
<p>ГОЛОВУЮЧИЙ. Позиція комітету, коротко тільки.</p>
<p></p>
<p>14:03:14</p>
<p>МОВЧАН О.В.</p>
<p>Пані Юлія, ваша поправка знову про рухоме цінне майно, не про те, що ви сказали.</p>
<p>Дякую.</p>
<p></p>
<p>ГОЛОВУЮЧИЙ. 183 поправка. Комітетом відхилена. Прошу визначатись та голосувати.</p>
<p></p>
<p>14:03:37</p>
<p>За-33</p>
<p>Рішення не прийнято.</p>
<p>Яка наступна, Юлія Леонідівна? 188-а, я вам підказую. Будь ласка.</p>
<p></p>
<p>14:03:41</p>
<p>КЛИМЕНКО Ю.Л.</p>
<p>188-а. Так от 188-а знову про компенсації.</p>
<p>І знаєте, про що мова в цьому законі? Про те, що компенсацій насправді більшість людей не побачить, тому що право виплати цієї компенсації передається юридичній особі, яка визначається Кабінетом Міністрів України і яка не має процедури, по якій вона буде виплачувати чи не буде виплачувати. Тобто в будь-який момент ця юридична особа може призупинити виплати і повідомити вас, що у вас є житловий сертифікат, виданий комісією, але на них немає грошей в бюджеті. Тому що ми розуміємо, що завтра не з'являться великі гроші від донорів, не з'являться великі донори від репарацій. Так, у нас є скромні гроші від бюджету, які ми всі платимо. І, власне кажучи…</p>
<p></p>
<p>ГОЛОВУЮЧИЙ. 188 поправка, Клименко. Комітетом відхилена. Прошу визначатись та голосувати.</p>
<p></p>
<p>14:05:06</p>
<p>За-26</p>
<p>Рішення не прийнято.</p>
<p>З процедури? Давайте, Артур Володимирович.</p>
<p>Артур Володимирович Герасимов – з процедури.</p>
<p></p>
<p>14:05:16</p>
<p>ГЕРАСИМОВ А.В.</p>
<p>Шановний Руслан Олексійович, шановні колеги, хотів би звернути вашу увагу, що була така негласна домовленість між керівниками фракцій, що засідання не більше чотирьох годин через заходи безпеки. Бо ми ж всі розуміємо, що вже весь світ і росіяни в тому числі знають, що засідання у нас іде і ми знаходимося в цьому залі. Чому ви зараз його продовжуєте, я не знаю. Але чесно кажучи, чому ми і просили всі ці речі записати в постанову, яку сьогодні ви проголосували без цих пунктів. Тому що негласна домовленість, що чотири години плюс-мінус – це негласна домовленість.</p>
<p></p>
<p>ГОЛОВУЮЧИЙ. Артур Володимирович, дивіться, я просто, мабуть, відкрию таємницю Регламенту, що постанова вступить в силу тоді, коли я її підпишу. І з моменту як я її підпишу, вона вступить в силу. Зараз ми діємо по тих питаннях, по яких вони є. Це перше. Друге… Ви ж задали питання мені, я вам готовий відповісти. Це перше.</p>
<p>Друге, що стосується перебування тут. Я теж прихильник, щоб ми цивілізовано підійшли і вирішили ці всі питання, і сьогодні поставили проміжну крапку і готувалися до наступного засідання. Але це святе право народного депутата ставити свої поправки. Я не можу цьому перешкоджати.</p>
<p>З приводу чотирьох годин, ще раз, ми говорили чотири години або до завершення питань порядку денного. Саме така домовленість була Погоджувальної ради. І тому ми очікуємо… Дивіться, можна я все-таки буду визначати? Будете тут на моєму місці, будете визначати.</p>
<p>Будь ласка, Юлія Леонідівна, 188-а.</p>
<p></p>
<p>14:06:47</p>
<p>КЛИМЕНКО Ю.Л.</p>
<p>Правка 188-а.</p>
<p></p>
<p>ГОЛОВУЮЧИЙ. Це була, ми її вже проголосували, ви неуважна.</p>
<p></p>
<p>КЛИМЕНКО Ю.Л. Правка 195-а. Це ваше святе право визначати, коли і як закривати засідання, хоча це, в принципі, неправильно, тому що ви бачите, що в залі немає людей. Немає, і навіть якщо ви його закриєте, то, власне кажучи, якщо я зніму всі правки, на законопроект все рівно немає голосів. Тому давайте тоді продовжувати далі, оскільки, я так розумію, засідання не закривається і ви можете це зробити.</p>
<p>Переходимо до 195 правки, яка, як і всі попередні правки, стосується компенсацій. Так от, компенсації будуть видаватися, щоб ви розуміли, комісії будуть створюватися не тільки на територіях, підконтрольних Україні, а в законі записано, що комісії будуть створюватися також на окупованих територіях.</p>
<p>Як ви собі уявляєте, пане Мовчан, як ви будете створювати комісію, наприклад, в Мелітополі, для того, щоби визначити знищене житло…</p>
<p></p>
<p>14:08:02</p>
<p>МОВЧАН О.В.</p>
<p>Законопроект не стосується створення комісій на окупованих територіях, це неможливо.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>195 поправка Клименко. Комітетом відхилена. Прошу визначатись та голосувати.</p>
<p></p>
<p>14:08:26</p>
<p>За-26</p>
<p>Рішення не прийнято.</p>
<p>Юлія Леонідівна, 200 поправка.</p>
<p></p>
<p>14:08:31</p>
<p>КЛИМЕНКО Ю.Л.</p>
<p>200 поправка. Пане Мовчан, я хочу процитувати комітетську правку з приводу комісій на окупованих територіях. Вона говорить, що протягом двох місяців з дня опублікування цього закону забезпечити створення та функціонування комісій з розгляду питань щодо надання компенсації, в тому числі комісії для розгляду заяв про надання компенсації за знищені об'єкти нерухомого майна, які знаходяться на територіях територіальних громад, які розташовані в районах проведення бойових дій та перебувають у тимчасовій окупації, оточенні (блокуванні), відповідно до переліку, затвердженого центральним органом виконавчої влади.</p>
<p>Ця правка ваша, ви автор цієї правки, де чітко говориться про те, що ви створюєте комісії на територіях, на яких ідуть бойові дії або тимчасова окупація. Скажіть, будь ласка, як ви будете створювати комісії на цих територіях? Я вам прочитала цю правку з другого читання з таблиці.</p>
<p></p>
<p>14:09:39</p>
<p>МОВЧАН О.В.</p>
<p>Пані Юлія, комісії створюються на підконтрольній території, фізично вона не може дістатися окупованих територій. Але люди, працівники органів місцевого самоврядування, виконкомів, військово-цивільних адміністрацій, вони ж то діють тут. Сьогодні у нас є відповідні центральні органи, органи виконавчої влади Автономної Республіки Крим, у нас є і діють обласні адміністрації в екзилі, так би мовити.</p>
<p></p>
<p>ГОЛОВУЮЧИЙ. 200 поправка Клименко. Комітетом відхилена, на жаль. Прошу визначатися та голосувати.</p>
<p></p>
<p>14:10:34</p>
<p>За-24</p>
<p>Рішення не прийнято.</p>
<p>Юлія Леонідівна, може, бачите, потенціалу немає, давайте хоча б через одну.</p>
<p>Юлія Леонідівна, будь ласка.</p>
<p></p>
<p>14:10:39</p>
<p>КЛИМЕНКО Ю.Л.</p>
<p>Дивіться, 202 правка. Дивіться, я не проти, для того, щоб ми могли взагалі зняти всі ці правки. Проблема складається у вашому комітеті, який: а) не запрошує авторів правок; б) в робочих групах, який не запрошує авторів правок і в) в концептуальній проблемі цього закону. А проблема вся складається в тому, що він буде стосуватися 30 відсотків наших громадян. Тому, коли ви говорите, що це неважливо, що це треба зняти, що не треба про нього говорити, це буде стосуватися (увага!) 30 відсотків наших громадян, 14 мільйонів громадян, які повинні повернутися в якесь житло або в своє, або в новозбудоване і отримати роботу, а також мільярдів доларів і євро, і паундів, які нам міжнародні донори і інші уряди можуть допомогти отримати від Російської Федерації, оскільки 350 мільярдів заморожені.</p>
<p>Скажіть, будь ласка, невже це не важливо для того, щоб цей законопроект був проговорений один за одним. Чому ви примушуєте ваших колег голосувати всліпу?</p>
<p></p>
<p>ГОЛОВУЮЧИЙ. Юлія Леонідівна, можна? Дивіться, я вже ще раз казав, перші два зауваження, які ви сказали, абсолютно слушні. І я звертаюсь до керівників комітетів зробити все для того, щоб народні депутати могли провести цю дискусію у вас на комітетах і не виносити цю дискусію в зал. Тому що зал не повинен ставати заручниками того, що десь комітет не доопрацював.</p>
<p>Але я і з другого боку хочу попросити вас. Давайте ми не будемо робити заручниками весь зал, цих людей, які погоджуються багато в чому. Давайте ми не... <i>(Шум у залі)</i> Секундочку, я ж завершу. Юлія Леонідівна, давайте, якщо можна, розгляньте, і справді, там, де однотипні поправки, по яких зал вже висловився, давайте знайдемо можливість хоча би не повторювати їх. Ви все можете сказати в межах нових поправок. Тому просто таке прохання до вас для того, щоб ми з вами знайшли порозуміння.</p>
<p>А поки я ставлю 202 поправку, правильно, Юлія Леонідівна, на голосування. Комітет її знову ж таки відхилив. Прошу визначатись та голосувати.</p>
<p></p>
<p>14:13:04</p>
<p>За-25</p>
<p>Рішення не прийнято.</p>
<p>Юлія Леонідівна, яка наступна, будь ласка.</p>
<p></p>
<p>14:13:11</p>
<p>КЛИМЕНКО Ю.Л.</p>
<p>Наступна 207-а. Шановні колеги, безумовно, це правильно, що зал не повинен слухати всі поправки, а повинен слухати комітет і робочі групи. Але, на жаль, ви робите все для того, щоби і комітети, і робочі групи були закриті. Тому у нас, депутатів опозиції, немає іншого варіанту, як пропонувати наші ідеї і політичну позицію в залі. Тому вибачте, будь ласка, але прийдеться слухати те, що прийдеться.</p>
<p>Так от, повертаючись до комісії на окупованих територіях і під зонами бойових дій. Ви правильно кажете, що деякі (увага!), деякі місцеві органи влади мають свої представницькі органи або призначені на неокупованій території, але майно знаходиться на окупованій території і під бойовими діями. Як ви будете визначати оцінку, квадратні метри, пошкоджено воно, знищено, хто буде надавати вам дані, наприклад, з Бахмута зараз або з Маріуполя, або з Бердянська, або з інших міст? Скажіть, будь ласка, як це буде відбуватися, це велика корупційна…</p>
<p></p>
<p>ГОЛОВУЮЧИЙ. 207 поправка Клименко. Відхилена комітетом. Прошу визначатися та голосувати.</p>
<p></p>
<p>14:14:34</p>
<p>За-23</p>
<p>Рішення не прийнято.</p>
<p>Юлія Леонідівна, яка наступна?</p>
<p></p>
<p>14:14:38</p>
<p>КЛИМЕНКО Ю.Л.</p>
<p>Наступна правка 212. Так от наступна правка 212 говорить… Ця правка теж про компенсації. І знаєте, в чому проблема з компенсаціями в черговий раз? В тому, що немає пільг на розгляд заяв і на компенсації для наших воїнів, які нас зараз захищають, для ветеранів, для дітей-сиріт, які мало того, що залишилися, наприклад, у Маріуполі зі знищеним майном, пошкодженим, десь з вбитими батьками, так вони по цьому закону ще не мають ніякої пільги взагалі, їхні заяви не будуть розглядатися першими, вони будуть розглядатися у порядку черги. Так от якщо в цієї дитини-сироти, наприклад, є, опікун призначений або є всі документи, то тоді вона може подавати заяву, а так вона буде бовтатися в кінці всіх тих, хто прибіжить зі своїми тисячометровими будинками і отримувати буде компенсації. Скажіть, ви вважаєте це справедливим, пане Мовчан?</p>
<p></p>
<p>ГОЛОВУЮЧИЙ. 212 поправка авторства Клименко. Комітетом відхилена. Прошу визначатися та голосувати.</p>
<p></p>
<p>14:15:59</p>
<p>За-24</p>
<p>Рішення прийнято.</p>
<p>Юлія Леонідівна.</p>
<p></p>
<p>14:16:06</p>
<p>КЛИМЕНКО Ю.Л.</p>
<p>Пане спікер, правка номер 215. Я пропускаю, розумієте, у мене комітет зараз о 2:30, ні, я не пропускаю правку, я пропускаю комітет, де будуть знімати Колю... Ніколая Тищенка, і заради того, для того, щоб українські громадяни отримали все-таки інформацію про... Не треба знімати, хай буде? Як скажете. Мій голос, на жаль, не буде врахований в комітеті, тому буде... Оскільки я вважаю, що компенсація для українських громадян – це набагато важливіше і набагато необхідніше для того, щоби... для справедливості і для встановлення миру, а не розборок між українцями після війни, після воєнного стану.</p>
<p>Моя позиція така, що ми повинні зробити закони, і тому ми тут сидимо і слухаємо один одного, такі, щоби потім українці, які повернулися з фронту, діти-сироти, які приїхали з-за кордону, не розбиралися чварами між собою, не давали хабарі комісіям, не давали хабарі забудовникам, не давали юридичні...</p>
<p></p>
<p>ГОЛОВУЮЧИЙ. Юлія Леонідівна, 215 поправка, яка знову говорить про те, щоб замінити слова "надання компенсації" замінити словами "відшкодування шкоди", я її знову ставлю на голосування. Вона комітетом відхилена. Прошу визначатися та голосувати.</p>
<p></p>
<p>14:17:37</p>
<p>За-22</p>
<p>Рішення не прийнято.</p>
<p>Юлія Леонідівна, ви пропускаєте знатний івент на комітеті.</p>
<p></p>
<p>14:17:41</p>
<p>КЛИМЕНКО Ю.Л.</p>
<p>Я знаю, пане Руслане, це дуже важливо. Але це ваш колега і ваша політична відповідальність. Тому хочу сказати, що, ну, як би вам вирішувати, що робити з паном, вашим колегою паном Миколою Тищенком. Я впевнена, що в нашому комітеті не буде достатньо голосів для того, щоб його зняти, тому насолоджуйтесь вашим колегою і далі.</p>
<p>А тепер переходимо до компенсацій. Щодо компенсацій, пільгові, ми говоримо зараз пільговиків, ми розуміємо, що люди, які втратили насправді житло і які потребують зараз житла найбільше – це ті, у кого були квартири, у яких ці квартири були єдиним житлом. Моя пропозиція була, щоби все-таки ви пріоритезували в обмежених ресурсах, оскільки у нас дійсно немає на всіх грошей, щоби все-таки компенсацію отримали ті, для кого будинки і квартири були єдиним житлом, там, де вони…</p>
<p></p>
<p>ГОЛОВУЮЧИЙ. 217 поправка, Клименко Юлія Леонідівна. Комітетом відхилена. Прошу визначатися та голосувати. Я зараз дам, Іван Григорович.</p>
<p></p>
<p>14:19:04</p>
<p>За-27</p>
<p>Рішення не прийнято.</p>
<p>Кириленко Іван Григорович, він попросив, я так розумію, з мотивів чи з процедури. Будь ласка.</p>
<p></p>
<p>14:19:12</p>
<p>КИРИЛЕНКО І.Г.</p>
<p>Шановний Руслан Олексійович, я дякую, що ви порушили трішки Регламент і дали мені слово, перервавши розгляд законопроекту. Але хочу, щоб ви почули, що я хочу сказати, Руслан Олексійович, щоб ви почули.</p>
<p>Ну, ситуація неприглядна, дійсно, і вам незручно, і доповідачу, і, тим паче, автору поправок. Я от слухаю уважно дискусію: слухайте, та вона ж серйозні речі говорить, друзі! І відбивається, просто відбивається доповідач, відбивається, йому вже незручно відбиватися, бо речі говоряться серйозні. Але ці серйозні речі повинні на комітеті розглядатися. Руслане Олексійовичу, треба провчити трішки.</p>
<p>Я пропоную і Юлії Леонідівні, і вам такий компромісний вихід: ніяке рішення зараз не буде прийнято, хоч ми до 700-ї дійдемо поправки, бо людей немає. Попросити Юлію Леонідівну, щоб вона на наступному засіданні мала 3 хвилини виступу, але цей закон відправити на повторне друге читання в комітет. Провчити треба комітети, так не можна! Ну, депутата не запросили з поправками, принциповими, як так може бути?</p>
<p></p>
<p>ГОЛОВУЮЧИЙ. Дякую, Іван Григорович.</p>
<p>Шановні колеги… Ви хочете відреагувати? Позиція комітету чи позиція автора?</p>
<p></p>
<p>14:20:28</p>
<p>МОВЧАН О.В.</p>
<p>Насправді, дійсно, не дуже добре з'ясовувати стосунки в залі Верховної Ради, але давайте так: це не політичний законопроект, це технічні норми, які потрібні для того, щоб люди, які сьогодні живуть в неналежних умовах, живуть в навчальних класах, коридорах, гуртожитках, не пристосованих для цього, цілими сім'ями, щоб вони отримали хоча б надію отримати нормальні умови, нормальні стандарти. Не було такого, щоб ми комусь відмовили в його позиції або когось принципово не заслуховували. Концепція інша, вона виходить від практики, від того, як сьогодні збираються дані. Тому я дуже хотів би, щоби багато пропозицій Юлії Леонідівни були враховані. Я розділяю, але це інші законопроекти мають бути, і не треба все в одне пхати.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, так, 221-а, Юлія Леонідівна? Чи, може, все-таки ми…</p>
<p></p>
<p>14:21:35</p>
<p>КЛИМЕНКО Ю.Л.</p>
<p>Руслане Олексійовичу, дивіться, є принципові позиції, які цей закон посилять. Не моя мета знищити цей закон. Моя мета – щоб у нас з вами, у депутатів, тому що ми всі одне, не було потім проблем з цим законом, який фактично дискримінує українців, фактично дискримінує Україну в її правах отримати репарації і компенсації, посилає абсолютно непотрібний політичний меседж нашим партнерам, що ми хочемо тільки трошки грошенят на житло, а не всі 750… чи трильйон на нашу відбудову. А також абсолютно дискримінує наших воїнів, дітей-сиріт, також примушує фактично потім з цієї компенсації заплатити 19,5 відсотка податків – до цього ми з вами ще не дійшли. Також дає фактично можливість місцевим органам влади виступати замовниками, забудовниками без документів, що буде приводити до скандалів і до будь-яких різних чвар всередині.</p>
<p>Ми що хочемо зробити: мир і спокій чи хочемо мати знову додатковий?...</p>
<p></p>
<p>ГОЛОВУЮЧИЙ. 221 поправка Клименко. Комітетом відхилена. Прошу визначатись та голосувати.</p>
<p></p>
<p>14:22:59</p>
<p>За-22</p>
<p>Рішення не прийнято.</p>
<p>224-а, Юлія Леонідівна, правильно?</p>
<p></p>
<p>14:23:05</p>
<p>КЛИМЕНКО Ю.Л.</p>
<p>224 поправка. Вона стосується компенсації, як і все інше в цьому законі. І власне кажучи, є інша сторона цього закону, яка дуже, дуже вам як юристу буде цікава. А це саме відступлення знищеного житла в обмін на гроші. Тобто для того, щоб отримати гроші, житловий сертифікат або будь-що, ви повинні як власник майна, власник житла, спочатку відступити його.</p>
<p>Скажіть, будь ласка, де ви бачили українських громадян, які віддадуть право на своє житло до того, як вони отримають гроші? На кого це розраховано? На те, що будуть, люди будуть відписувати своє пошкоджене і знищене майно, а потім коли-небудь, коли будуть в бюджеті гроші, їх отримувати? Як ця процедура буде працювати? Вона абсолютно невиписана в цьому законі, і вона не може бути передбачена Кабінетом Міністрів України, тому що є це базові права і приватна власність.</p>
<p></p>
<p>ГОЛОВУЮЧИЙ. Юлія Леонідівна, але ж поправка знову про заміну компенсації на відшкодування. Я би просив, щоб все-таки ви доповідали по поправках. У вас є друга концепція і ви абсолютно правильно говорите, що ви повинні бути вислухані на комітеті. Але давайте все-таки в залі ми будемо говорити по поправках для того, щоб ми розуміли, про що ми голосуємо. Це неправильно, говорити про одне, а поправка про інше, це: а) нечесно і б) це суперечить Регламенту Верховної Ради України, де доповідач зобов'язаний доповідати по поправці, так передбачено в Регламенті Верховної Ради України. Давайте все-таки… Ми цю ставимо на голосування, але я попросив би в наступне все-таки доповідати по поправках, і це було б правильно.</p>
<p>224 поправка Юлії Леонідівни Клименко. Вона комітетом відхилена. Прошу визначатися та голосувати.</p>
<p></p>
<p>14:25:06</p>
<p>За-19</p>
<p>Рішення не прийнято.</p>
<p>Юлія Леонідівна, яка наступна поправка ваша?</p>
<p></p>
<p>14:25:11</p>
<p>КЛИМЕНКО Ю.Л.</p>
<p>226-а. Поправка… Руслан Олексійович, я з вами згодна, що, безумовно, треба доповідати по поправках, але почніть, будь ласка, з комітету, який не повинен робити свої комітетські правки одну на весь закон. Якщо є поправки, то є по поправках, а не блоками, де фактично переписується весь закон. Давайте почнемо з роботи комітетів, її поліпшення, і тоді ми, безумовно, будемо дуже плідно говорити тут, тому що претензії до мене, що я хочу, щоб зал мене почув, в той час як комітет має право переписати закон своїми правками, не приймаються, тому що демократія і рівні права, вони одні для всіх, розумієте, в незалежності від того чи ти в комітеті, чи ти не в комітеті, чи ти депутат, тому що тут всі депутати мають рівні права і рівні обов'язки. І мій обов'язок донести в тому числі під протокол і в тому числі під запис, щоб українські громадяни, коли вони отримають цей закон про компенсацію, знали, хто за що в цьому законі.</p>
<p></p>
<p>ГОЛОВУЮЧИЙ. 226 поправка Клименко Юлії Леонідівни, відхилена комітетом. Прошу визначатись та голосувати.</p>
<p></p>
<p>14:26:35</p>
<p>За-21</p>
<p>Рішення не прийнято.</p>
<p>Наступна поправка, Юлія Леонідівна.</p>
<p></p>
<p>14:26:40</p>
<p>КЛИМЕНКО Ю.Л.</p>
<p>232-а, вона стосується комісій. Комісії, як ми уже говорили, будуть створюватися місцевими органами влади, вони будуть створюватися в районах не тільки... вірніше, місцеві органи влади, які знаходяться не тільки на підконтрольній території, а також на окупованій або під бойовими діями.</p>
<p>У мене є одне питання. Скажіть, будь ласка, в чому окупована територія Мелітополя відрізняється від окупованої території Криму? Ви позбавили можливість і у нас є робочі органи Криму, які можуть приймати рішення про компенсації, наприклад, в Криму. Чому ви дали можливість Запорізькій області або громаді в Запоріжжі отримувати і розглядати компенсації, а в Криму ви заборонили цим законом? Скажіть, будь ласка, в чому така принципова позиція? Я хочу отримати відповідь.</p>
<p></p>
<p>ГОЛОВУЮЧИЙ. Коротко 232-а, хоча вона... Справедливості ради, знову замінити слова "надання компенсацій" на "відшкодування шкоди".</p>
<p>Будь ласка.</p>
<p></p>
<p>14:27:42</p>
<p>МОВЧАН О.В.</p>
<p>Цей законопроект стосується компенсації за втрачене житло, за знищене житло після введення воєнного стану після повномасштабного вторгнення. Так, війна почалася в 2014 році, але ми сьогодні вирішуємо цим законопроектом найбільший обсяг задач якраз по кількості ВПО.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, 232 поправка. Комітетом відхилена. Прошу визначатись та голосувати.</p>
<p></p>
<p>14:28:25</p>
<p>За-21</p>
<p>Рішення не прийнято.</p>
<p>Юлія Леонідівна, яка наступна?</p>
<p></p>
<p>14:28:31</p>
<p>КЛИМЕНКО Ю.Л.</p>
<p>Я хочу поставити правку 233 авторства Мовчана на підтвердження.</p>
<p></p>
<p>ГОЛОВУЮЧИЙ. Ні, ми йдемо спочатку, як завжди, проходимо...</p>
<p></p>
<p>КЛИМЕНКО Ю.Л. Ні, давайте, ну, ми ж ідемо по номерах правок.</p>
<p></p>
<p>ГОЛОВУЮЧИЙ. Ні, ми не по номерах, у нас завжди порядок такий, що ми спочатку свої, а потім на підтвердження.</p>
<p></p>
<p>КЛИМЕНКО Ю.Л. Далі 232-а іде і 233-я.</p>
<p></p>
<p>ГОЛОВУЮЧИЙ. Юля, дивіться, у нас... ми завжди домовлялися про те, що ми проходимо в такому порядку: спочатку ставлять свої, а потім – на підтвердження.</p>
<p></p>
<p>КЛИМЕНКО Ю.Л. А це де прописано? З ким ми домовлялися?</p>
<p></p>
<p>ГОЛОВУЮЧИЙ. Це парламентська традиція, яка регламентована в Регламенті Верховної Ради України.</p>
<p></p>
<p>КЛИМЕНКО Ю.Л. На жаль, це дуже подвійні стандарти парламентської традиції. Не хочеться як би далі розвивати цю тему, але правка... хочеться все-таки поставити 233-ю на підтвердження.</p>
<p></p>
<p>ГОЛОВУЮЧИЙ. Юліє Леонідівно, дивіться, я хотів би, щоб ви завершили із своїми поправкам, ми йдемо якраз по ваших поправках. Яка ваша наступна поправка? </p>
<p></p>
<p>КЛИМЕНКО Ю.Л. Я маю право таке попросити?</p>
<p></p>
<p>ГОЛОВУЮЧИЙ. Після того, як ми пройдемо всі поправки, які відхилені комітетом.</p>
<p></p>
<p>КЛИМЕНКО Ю.Л. А чому так?</p>
<p></p>
<p>ГОЛОВУЮЧИЙ. Ну, так.</p>
<p>Юліє Леонідівно, яка ваша поправка, будь ласка.</p>
<p></p>
<p>КЛИМЕНКО Ю.Л. Моя поправка...</p>
<p></p>
<p>ГОЛОВУЮЧИЙ. От і завершили ми обговорення. Юліє Леонідівно, яка поправка ваша?</p>
<p></p>
<p>14:29:36</p>
<p>КЛИМЕНКО Ю.Л.</p>
<p>Я кажу, 233-я на підтвердження. Я хочу поставити це на підтвердження.</p>
<p></p>
<p>ГОЛОВУЮЧИЙ. Іще раз кажу: ідуть спочатку правки, які відхилені, а потім працюємо з правками, які...</p>
<p></p>
<p>КЛИМЕНКО Ю.Л. Пане Руслане, ну, тоді давайте закриємо засідання і спокійно комітет...</p>
<p></p>
<p>ГОЛОВУЮЧИЙ. Ні, давайте ми вислухаємо все, що ви хочете сказати.</p>
<p></p>
<p>КЛИМЕНКО Ю.Л. Абсолютно. Тому я хочу сказати...</p>
<p></p>
<p>ГОЛОВУЮЧИЙ. Мені дуже цікава ця дискусія.</p>
<p></p>
<p>КЛИМЕНКО Ю.Л. ... що 233-ю на підтвердження я хочу її поставити.</p>
<p></p>
<p>ГОЛОВУЮЧИЙ. Юліє Леонідівно, дивіться, ми спочатку пройдемо, які відхилені. Якщо ви більше не маєте поправок, ми перейдемо до поправок на підтвердження.</p>
<p></p>
<p>КЛИМЕНКО Ю.Л. Ні, я мав правки, я просто іду по нумерації.</p>
<p></p>
<p>ГОЛОВУЮЧИЙ. Дивіться, Юліє Леонідівно, справа в тому, що можливо хтось хоче і ті, які раніше були поставлені, поставити. Ви їх зараз позбавляєте цього права, якщо по нумерації. Тому що фактично ви...</p>
<p></p>
<p>КЛИМЕНКО Ю.Л. Я не позбавляю права.</p>
<p></p>
<p>ГОЛОВУЮЧИЙ. Ні, секундочку.</p>
<p></p>
<p>КЛИМЕНКО Ю.Л. Вони можуть знаходитися в залі і спокійно поставити на поправки.</p>
<p></p>
<p>ГОЛОВУЮЧИЙ. Юліє Леонідівно, дивіться, ми домовилися як? Ми дали 3 хвилини Юлії Володимирівні, вона виступила комплексно по своїх поправках, ми проголосували за її поправки. Ми надали пані Гриб, вона виступила по своїх поправках, попри те, що її поправка 12-а чи 11-а, не пам'ятаю, вона на багато раніше стоїть ніж поправки Юлії Володимирівни.</p>
<p>Ви зараз ідете по своїх поправках по черговості. Зараз ви просите поставити поправку на підтвердження, позбавляючи права інших депутатів, можливо хтось хоче повернутися до поправки, яка врахована була першою чи другою. Чому ви так себе ведете, я не знаю. Тому я все-таки хотів би завершити з вами.</p>
<p>Будь ласка, Юліє Леонідівно, який номер вашої поправки?</p>
<p></p>
<p>14:31:02</p>
<p>КЛИМЕНКО Ю.Л.</p>
<p>Пане Руслане, ви абсолютно неправі, тому що депутати, оскільки засідання не закрито, депутати повинні бути в залі і вони повинні ставити свої по черзі… Я ж не стрибаю на 12-у чи на раніше, я йду по нумераціях. Тому ваше подвійне трактування розгляду законопроектів до другого читання викликає питання. І зрозуміло, я розумію, що вам треба як би виконати волю монобільшості, але, на жаль, це дуже несправедливо для інших депутатів.</p>
<p></p>
<p>ГОЛОВУЮЧИЙ. Я виконую роль у парламенті. Я ще раз хочу підкреслити, і, по-моєму, жодного разу не давав…</p>
<p></p>
<p>КЛИМЕНКО Ю.Л. Будь-який парламентар може поставити 233-ю і далі поправку на підтвердження.</p>
<p></p>
<p>ГОЛОВУЮЧИЙ. Безперечно. Пройдемо всі поправки, які відхилені…</p>
<p></p>
<p>КЛИМЕНКО Ю.Л. Я хочу поставити 233-ю на підтвердження.</p>
<p></p>
<p>ГОЛОВУЮЧИЙ. Юлія Леонідівна, пройдемо поправки, які відхилені і тоді ми підемо до поправок, які враховані. У вас немає більше поправок, які ви хочете…</p>
<p></p>
<p>КЛИМЕНКО Ю.Л. У мене є. У мене багато поправок.</p>
<p></p>
<p>ГОЛОВУЮЧИЙ. Тоді продовжуємо, будь ласка. Які ваші поправки і відхилені, на жаль, комітетом ви хочете поставити на врахування?</p>
<p></p>
<p>КЛИМЕНКО Ю.Л. Так, добре. Я тоді з цього приводу звернусь до…</p>
<p></p>
<p>ГОЛОВУЮЧИЙ. Юлія Леонідівна, дивіться, ви вже говорите третю хвилину, ми не чуємо вашу поправку. Будь ласка.</p>
<p></p>
<p>14:32:13</p>
<p>КЛИМЕНКО Ю.Л.</p>
<p>Хочу звернути увагу на поправку 238. Це моя поправка, це не 233-я пана Мовчана, хоча ви абсолютно несправедливо позбавили мене права поставити її на підтвердження, розуміючи, що в залі немає на неї голосів, тому ви фактично робите подвійні стандарти для депутатів більшості і опозиції. Це дуже несправедливо, і я думаю, що ті, хто говорять про реформу парламенту, повинні звернути на це увагу.</p>
<p>І так, хочу поставити на врахування відхилену поправку 238, що стосується знову ж таки компенсацій, комісій і всього, що навколо цього пов'язано. Також хочу звернути увагу, що багато комісій, вірніше, місцеві органи влади, це до уваги ОМС, будуть фінансувати ці комісії, ваші забаганки, зі своєї кишені. Тобто люди, які постраждали, наприклад, в Маріуполі або будь-де…</p>
<p></p>
<p>ГОЛОВУЮЧИЙ. 238 поправка, Клименко. Відхилена комітетом. Прошу визначатись та голосувати.</p>
<p></p>
<p>14:33:35</p>
<p>За-19</p>
<p>Рішення не прийнято.</p>
<p>Наступна.</p>
<p></p>
<p>14:33:40</p>
<p>КЛИМЕНКО Ю.Л.</p>
<p>246 поправка. Так от повертаючись до комісії. Місцеві органи влади і місцеве самоврядування після вашої багатої кількості законів, які позбавили їх додаткових доходів і надали їм багато розходів, ще будуть платити за комісії, які будуть приймати рішення щодо компенсації за житло. Ці комісії будуть утримуватися, і не тільки комісії, а вся їх діяльність навколо цих комісій, а саме: отримання додаткових документів, оцінка, будь-які інші консультації. Все, що визначено цим законом, буде фінансуватися місцевими органами влади. Місцеві органи влади – це ніщо інше як місцеві податки, які платяться цими ж (увага!) постраждалими громадянами. Тобто громадяни, у яких знищене житло, будуть платити свої податки на отримання комісій для того, щоб вони розглядали заяви на знищене житло. Ви вважаєте це справедливим? Чи все-таки державний бюджет повинен…</p>
<p></p>
<p>ГОЛОВУЮЧИЙ. 246 поправка Клименко. Відхилена комітетом. Прошу визначатись та голосувати.</p>
<p></p>
<p>14:35:02</p>
<p>За-17</p>
<p>Рішення не прийнято.</p>
<p>Наступна поправка.</p>
<p></p>
<p>14:35:07</p>
<p>КЛИМЕНКО Ю.Л.</p>
<p>Багато, багато. Можна, ми з вами зустрінемо вечір тут.</p>
<p></p>
<p>ГОЛОВУЮЧИЙ. Прекрасна компанія, Юлія Леонідівна.</p>
<p></p>
<p>КЛИМЕНКО Ю.Л. 246. Прекрасна компанія, можемо подискутувати про демократію.</p>
<p>Так от демократія в цьому законі вона відсутня. Тому що вона, пане Руслане, ви виступаєте завжди за дотримання Конституції, прав і законів, цей закон порушує всі конституційні норми щодо прав громадян. Вона порушує базові принципи рівності громадян, українців, які живуть в Маріуполі, які живуть в Бучі або які живуть в Закарпатті, або які зараз вимушено переїхали за кордон. Вони не будуть мати рівних прав по цьому закону. Вони будуть мати дуже складні процедури, на які їх заганяють не тільки з метою того, щоб побудувати житло, яке, можливо, їм непотрібно.</p>
<p>Можливо, вони хочуть отримати компенсацію і відкрити магазин, а, можливо, їм треба компенсація за квартиру для того, щоб відкрити магазинчик і створити робочі місця. Чому цим законом, через який будуть промиватися мільярди, ви обмежуєте …</p>
<p></p>
<p>ГОЛОВУЮЧИЙ. 253-я. Правильно, Юлія Леонідівна? Дивіться, у вас реально тут класна правка. Я навіть за неї зараз проголосую. Ну, якби ви по ній говорили, розумієте.</p>
<p>Коротко позиція комітету.</p>
<p></p>
<p>14:36:27</p>
<p>МОВЧАН О.В.</p>
<p>Правка відхилена. Дякую.</p>
<p></p>
<p>ГОЛОВУЮЧИЙ. Дякую.</p>
<p>Я попрошу лідерів, членів фракцій і груп, які знімають зал, зніміть в тому числі і сектори ваших груп, щоб теж побачили, скільки з ваших присутні. Це буде чесно.</p>
<p>Прошу голосувати. 253-я, Клименко. Відхилена комітетом. Прошу визначатись та голосувати.</p>
<p></p>
<p>14:36:58</p>
<p>За-29</p>
<p>Рішення не прийнято.</p>
<p>Бачите, ви мене збили. Я за наступну проголосую. Я перепрошую. Я просто вже... Зарахуйте мій голос "за". Я напишу бумажку на себе. <i>(Шум у залі)</i> Голосуєте за закон? Давайте.</p>
<p>Наступна, будь ласка, Юлія Леонідівна.</p>
<p></p>
<p>14:37:22</p>
<p>КЛИМЕНКО Ю.Л.</p>
<p>Правка номер 253. Ця правка говорить…</p>
<p></p>
<p>ГОЛОВУЮЧИЙ. Так ми її тільки що проголосували.</p>
<p></p>
<p>КЛИМЕНКО Ю.Л. Ми голосували 249-у.</p>
<p></p>
<p>ГОЛОВУЮЧИЙ. 253-я у мене відмічена.</p>
<p></p>
<p>КЛИМЕНКО Ю.Л. А, ми голосували 253-ю, прекрасно. 259-а. Тоді ми поговоримо в 259-й про 253-ю.</p>
<p></p>
<p>ГОЛОВУЮЧИЙ. Давайте.</p>
<p></p>
<p>КЛИМЕНКО Ю.Л. Ця правка говорить, 253-я, яку ми проголосували і за яку ви обіцяли проголосувати, але не проголосували, говорить про те, що з компенсацій, які отримають громадяни, вони не будуть сплачувати податків. Але комітет і робоча група вирішили по-іншому. Вони вирішили не тільки… Вони вирішили примусово дати непотрібне житло, вони ще й вирішили оподаткувати ці 19,5 відсотка компенсацій. Тобто всі громадяни, які, можливо, отримають компенсації за житло житлом потрібним чи не непотрібним, житловими сертифікатами або, наприклад, грошовими коштами, будуть платити 19,5 відсотка, при чому платити будуть зразу, а не тоді, коли отримають житло.</p>
<p></p>
<p>ГОЛОВУЮЧИЙ. 259 поправка авторства Клименко. Будь ласка, прошу голосувати. Вона комітетом відхилена. Прошу голосувати.</p>
<p></p>
<p>14:38:47</p>
<p>За-29</p>
<p>Рішення не прийнято.</p>
<p>Наступна, Юлія…</p>
<p>З процедури? Будь ласка. Яценко – з процедури.</p>
<p></p>
<p>14:38:59</p>
<p>ЯЦЕНКО А.В.</p>
<p>Шановні колеги, шановний пане спікер, давайте ми зараз закриємо засідання, це абсурдно абсолютно, тут десь 20-30 людей в залі і, як сказати, профанація засідання іде. І було б правильно зараз закрити, а потім повернутися, вже коли буде наступний день сесійний і ми зможемо нормально цей закон розглядати.</p>
<p>Дякую за увагу. Прохання підтримати це.</p>
<p></p>
<p>ГОЛОВУЮЧИЙ. Поставити на голосування?</p>
<p></p>
<p>ЯЦЕНКО А.В. Разом із законом тоді, разом із законом, щоб так уже. Ні, ну, правда…</p>
<p></p>
<p>ГОЛОВУЮЧИЙ. Вельмишановний пане Яценко, я от хочу вас здивувати, сьогодні ми проголосували, що ми не закриваємо це засідання, воно триває впродовж всього періоду воєнного стану, просто треба як би вникнути трошки в ці речі.</p>
<p>Друге. Для того, щоб прийняти інше рішення, треба проголосувати в залі. Я чомусь думаю, що зал не стане підтримувати таке рішення. Тому ми не марнуємо час, ми розглядаємо в парламенті дуже важливий закон з дуже важливими правками і висловлюємося з приводу цього. Нехай соромно буде не тим, хто в цьому залі, а тим, кого в цьому залі немає. І я продовжу, з вашого дозволу, засідання.</p>
<p>Йдемо далі. Юлія Леонідівна, продовжуємо дискусію, будь ласка.</p>
<p><i> </i></p>
<p>14:40:07</p>
<p>КЛИМЕНКО Ю.Л.</p>
<p>Абсолютно. 263 правка. Значить, 263 правка, як і всі, говорить про компенсації і про види компенсацій. Цим законом вид компенсацій не вибирає собі людина, а вибирає хто? Правильно, комісія.</p>
<p>Тобто якщо ви чемна людина, можливо, щось там гарне зробили комісії, то ви отримаєте компенсацію грошима. А якщо ви не чемна людина і не є лояльною до комісії, то ви отримаєте житловим сертифікатом, який ви, можливо, через 5-10 років поміняєте на гроші, коли, можливо, вам це житло і не потрібне буде, тому що ви вирішили залишитися, наприклад, в Португалії, розуміючи, що власна країна вам нічого запропонувати не може – ні житла, ні роботи, ні школи. Тому питання складається в тому, чому ви дали можливість комісіям визначати спосіб оплати за знищене житло, а не вибирати…</p>
<p></p>
<p>ГОЛОВУЮЧИЙ. Юлія Леонідівна, справді, слухаю вас – класна дискусія, але правка знову замінити "компенсацію" на "відшкодування". Ну, чесно, не можна так. Я розумію.</p>
<p>Будь ласка, позиція комітету.</p>
<p></p>
<p>14:41:30</p>
<p>МОВЧАН О.В.</p>
<p>Це правда, поправка про інше. Серйозно, ви знущаєтеся і над законопроектом, який дуже важливий, і над парламентом. Давайте не підміняти понять і не говорити того, чого тут не написано.</p>
<p>Пані Юлія, можливо, якихось ваших ідей, на жаль, не врахували в оновленій концепції. Але це не означає, що кожен, кого не врахували, має ставити всі поправки на врахування, тут більше 700 штук, це несправедливо в першу чергу до наших громадян.</p>
<p>Дякую.</p>
<p></p>
<p>ГОЛОВУЮЧИЙ. 263 поправка. Комітетом відхилена. Прошу визначатися та голосувати.</p>
<p></p>
<p>14:42:19</p>
<p>За-23</p>
<p>Рішення не прийнято. На жаль.</p>
<p>Наступна, Юлія Леонідівна, який номер поправки?</p>
<p></p>
<p>14:42:27</p>
<p>КЛИМЕНКО Ю.Л.</p>
<p>266-а. Пане Руслане і пане Мовчан, ваші подвійні стандарти мене дивують. Тому що коли ми розглядаємо, наприклад, закон про Енергоатом, там ми розглядаємо 700 правок, коли ми розглядаємо земельний закон, ми розглядаємо 2 тисячі правок, колись ми розглядали 5 тисяч правок. А ви стоїте і мені розповідаєте, і закриваєте рота. Тому я вас дуже прошу звернути увагу перш за все на роботу вашого комітету, на роботу вашого підкомітету, на роботу авторів колективу цього чудового законопроекту, який, власне кажучи, не врахував 50 відсотків інтересів українських громадян. Тому я, власне кажучи, тут і вам розповідаю, що саме ви не врахували. Це мій святий обов'язок. Тому що коли українські громадяни зрозуміють, що їх ошукали в черговий раз, тому що хочеться комусь створити якісь схеми через юридичні особи і побудувати житло, тоді ви будете відповідати і політично, і юридично, і це залишиться в протоколі на багато років, в цьому протоколі і в цьому, який ми зараз обговорюємо. Тому що те, що ви робите, абсолютно несправедливо для...</p>
<p></p>
<p>ГОЛОВУЮЧИЙ. Юлія Леонідівна, я одне в цьому не зрозумів, до чого тут я і до чого подвійні стандарти? Ми розглядаємо його так, як по процедурі. 266 поправка, Клименко – автор. Комітетом відхилена. Ми уважно вислуховуємо аргументацію, яка повністю не пов'язана із сутністю правки. Чемно слухаємо, голосуємо. В чому подвійний стандарт, Юліє Леонідівно?</p>
<p>Будь ласка, я ставлю 266 поправку на голосування. Прошу визначатись та голосувати.</p>
<p></p>
<p>14:44:13</p>
<p>За-16</p>
<p>Рішення не прийнято.</p>
<p>Юлія Леонідівна, наступна ваша поправка яка?</p>
<p></p>
<p>14:44:19</p>
<p>КЛИМЕНКО Ю.Л.</p>
<p>268-а і вона говорить про спосіб компенсації. Скажіть, будь ласка, пане Мовчан, задаю другий раз питання чи третій, чому одні отримують гроші за свої маєтки, а інші отримують житлові сертифікати? Чому виплачується без... чому немає ніякої процедури виплати людям житлових сертифікатів і, власне кажучи, перетворення їх в гроші для того, щоб купити або інвестувати? Тому що за твердженням ваших колег, які, можливо, готували, можливо, читали цей законопроект, грошей на всіх не вистачає. Тому ця юридична особа буде визначати, кому видавати, а кому не видавати, і буде призупиняти платежі тоді, коли у неї закінчуються гроші. Ви вважаєте це справедливим? Чи, можливо, все-таки тим категоріям громадян, про яких ви так опікуєтесь тут в залі і розповідаєте, що їм немає де жити, вони живуть в гуртожитках, вони першими отримають компенсацію і куплять собі житло, а не ті, у кого тисячометрові дачі, наприклад...</p>
<p></p>
<p>ГОЛОВУЮЧИЙ. Шановні колеги, 268 поправка. Позиція комітету, якщо можна, коротко.</p>
<p></p>
<p>14:45:32</p>
<p>МОВЧАН О.В.</p>
<p>Насправді, варіантів чим видавати компенсації, було дуже багато. Можна було і будівельними матеріалами, і цеглою, і будь-чим іншим. Ми зупинилися саме на такій моделі, бо вона виглядає як така, найбільш вірогідна для реалізації, якісної реалізації цього законопроекту.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>268 поправка Клименко. Вона відхилена комітетом. Прошу голосувати.</p>
<p></p>
<p>14:46:10</p>
<p>За-22</p>
<p>Рішення не прийнято.</p>
<p>Йдемо далі. Юлія Леонідівна, я за попередню проголосував, відмітьте.</p>
<p></p>
<p>14:46:15</p>
<p>КЛИМЕНКО Ю.Л.</p>
<p>Це добре. 271 правка, і це, власне кажучи, порядок розгляду поданих заяв на компенсацію. І ще раз наполягаю на тому, і я написала це у своїх правках, щоб ви визначили, що пільгові категорії громадян, а саме наші військові, наші ветерани, діти-сироти, могли мати першими, їх заяви повинні розглядатися першими, тому що це ті, кому треба найбільше, і ті, кому ми повинні віддати належне, тому що інакше це буде абсолютно несправедливо. І буде прийнято насправді всіма українськими громадянами те, що воїни, діти-сироти отримають першими.</p>
<p>Тому, будь ласка, розгляньте варіант. Я просто чесно не розумію, чому ви це виключили з законопроекту і дали такі дискретні повноваження, і можливість комісіям визначати в незалежності від… не враховувати пільговиків. Чому це було зроблено – незрозуміло.</p>
<p></p>
<p>ГОЛОВУЮЧИЙ. 271 поправка Клименко. Вона відхилена комітетом. Прошу визначатися та голосувати.</p>
<p></p>
<p>14:47:38</p>
<p>За-21</p>
<p>Рішення не прийнято.</p>
<p>Юлія Леонідівна, будь ласка, яка наступна? 275.</p>
<p></p>
<p>14:47:43</p>
<p>КЛИМЕНКО Ю.Л.</p>
<p>Наступна 275-а. І взагалі розділ цей, він йде щодо, власне кажучи, того, як будуть подаватися і як будуть розглядатися заявки. Так от в цих правках комітетських, які ви зробили, я цитую: "Стаття 5. Черговість розгляду заяв про надання компенсацій за знищені об'єкти нерухомого майна. Розглядаються заяви про надання компенсації черговість надходження у розрізі кожного населеного пункту та способу надання компенсації". Це значить, що комісії будуть самі визначати дискретно, які заяви розглядати в залежності, наприклад, від способу компенсацій. Якщо ви сказали, що ви хочете житловий сертифікат, вас розглядають першими. А якщо ви не сказали, що ви хочете житловий сертифікат, вас розглядають... наприклад, ви хочете готівку за ваш будинок, вас розглядають останніми. Я вважаю, що такі дискретні повноваження...</p>
<p></p>
<p>ГОЛОВУЮЧИЙ. 275, Клименко. Відхилена. Будь ласка, прошу голосувати.</p>
<p></p>
<p>14:49:08</p>
<p>За-21</p>
<p>Рішення не прийнято.</p>
<p>Будь ласка, наступна, Юлія Леонідівна. По чому дискутуємо?</p>
<p></p>
<p>14:49:13</p>
<p>КЛИМЕНКО Ю.Л.</p>
<p>Дискутуємо по всьому тому ж – по компенсаціях.</p>
<p></p>
<p>ГОЛОВУЮЧИЙ. Давайте.</p>
<p></p>
<p>КЛИМЕНКО Ю.Л. Так от, компенсації...</p>
<p></p>
<p>ГОЛОВУЮЧИЙ. А давайте вгадаю – 281 поправка?</p>
<p></p>
<p>КЛИМЕНКО Ю.Л. 281 поправка. Вона стосується, як і всього іншого, - компенсацій. І компенсації будуть отримувати, відповідно до цього закону, знову ж таки, ті, хто, наприклад, проживає, ну, умовно кажучи, в Бучі і ті, хто попросили житлові сертифікати. А ті, хто проживає, наприклад, в Ірпені і попросили грошові кошти, ті будуть отримувати останніми. І все це будуть визначати комісії, які будуть діяти на базі цих місцевих органів влади.</p>
<p>Скажіть, будь ласка, чому такі дискретні повноваження, які будуть призводити до зрозумілих корупційних схем, уже в цей закон закладаються? Тобто уже на базі, уже на стадії цього закону вже закладені корупційні схеми? Навіщо, навіщо створювати їх на рівному місці?</p>
<p></p>
<p>ГОЛОВУЮЧИЙ. 281 поправка, Клименко. Комітетом відхилена. Прошу визначатися та голосувати.</p>
<p></p>
<p>14:50:30</p>
<p>За-16</p>
<p>Рішення не прийнято.</p>
<p>Юлія Леонідівна, далі 284-а, я так дивлюся.</p>
<p></p>
<p>14:50:35</p>
<p>КЛИМЕНКО Ю.Л.</p>
<p>284-а. І моя правка стосується, як і всі інші в цьому законі, про те, що... про збір даних про всі збитки, житлові і нежитлові, юридичних і фізичних осіб. Я не кажу про виплати, я кажу про, власне кажучи, збір всієї інформації і занесення її в реєстр. Тому що ваш закон передбачає реєстр. Так от, житлова і нежитлова – вона однакова, це і є однакові збитки. Просто ми цим законом визначаємо, що спочатку ми платимо за житлову, наприклад, за квартири, а потім все інше. Чому ви не хочете включити в цей закон житлову і нежитлову, збір інформації по всіх збитках, які є в Україні? Чому це, власне кажучи, обрізається тільки на рівні житла? Це несправедливо, тому що фізична особа могла не мати квартири, а могла мати магазинчик. Чому вона не може, цей магазинчик, наприклад, отримати компенсацію, для того щоб…</p>
<p></p>
<p>ГОЛОВУЮЧИЙ. 284 поправка, вона авторства Клименко Юлії Леонідівни. Вона відхилена комітетом. Прошу визначатися та голосувати.</p>
<p></p>
<p>14:52:03</p>
<p>За-18</p>
<p>Юлія Леонідівна, яка ваша наступна?</p>
<p></p>
<p>14:52:09</p>
<p>КЛИМЕНКО Ю.Л.</p>
<p>Моя 285-а, і вона говорить про цінне майно, рухоме. Знову-таки, не обов'язково виплачувати це цінне рухоме майно зараз. Ми знаємо, скільки було знищено господарств, скільки було знищено техніки, скільки було знищено, я не знаю, комбайнів і всього іншого, що мали фізичні і юридичні особи. Чому не внести їх в реєстр, і хай вони чекають тих часів, коли ми можемо забрати гроші у Російської Федерації і потім їм оплатити? Чому ми не даємо можливість фізичним особам, наприклад, зазначити в реєстрі, що в них є більші збитки, ніж просто квартира? Це не означає, що вони зараз будуть виплачуватись, це означає, що вони є, і ми можемо консолідувати ці збитки і подати Російській Федерації.</p>
<p></p>
<p>ГОЛОВУЮЧИЙ. 285 поправка авторства Клименко, комітетом відхилена. Прошу визначатись та голосувати.</p>
<p></p>
<p>14:53:12</p>
<p>За-17</p>
<p>Рішення не прийнято.</p>
<p>288-а.</p>
<p></p>
<p>14:53:17</p>
<p>КЛИМЕНКО Ю.Л.</p>
<p>Так, є потенціал. Весь цей розділ говорить про відшкодування збитків, вірніше, способи і процедури відшкодування збитків. Там є дуже цікаві деталі, коли, наприклад, говориться про те, що комісія може призупинити розгляд. Скажіть, будь ласка, а чому комісія може призупинити розгляд на свій вибір? Чому, наприклад, комісія, яка по закону повинна отримувати всі необхідні документи сама з реєстрів, може зупинити і сказати: знаєте, я вирішив зупинити ваш розгляд, приходьте, будь ласка, через пів року або через шість місяців, коли, можливо, ви отримаєте якісь документи, копії. І можливо, ви там, я не знаю, вступите в права спадку?</p>
<p>Тобто комісія дискретно визначає, у кого вона, у кого повний пакет документів, і тоді можливо… і навіть при повному пакеті документів вона може вимагати додаткові документи. І тоді вона призупиняє розгляд, поки ви не принесете цей додатковий документ…</p>
<p></p>
<p>ГОЛОВУЮЧИЙ. 288 поправка авторства Клименко, комітетом відхилена. Прошу визначатись та голосувати.</p>
<p></p>
<p>14:54:42</p>
<p>За-16</p>
<p>Знов потенціал зникає. Поправка не прийнята.</p>
<p>Будь ласка, яка наступна, Юлія Леонідівна?</p>
<p></p>
<p>14:54:49</p>
<p>КЛИМЕНКО Ю.Л.</p>
<p>Поправка 302. 302-а і 306-а – вони говорять про одне й те ж. Вони говорять про те, що фізична особа не може отримати інформацію про стан своєї заявки і фактично, тобто вона не може вимагати копії документів від комісії. Я не знаю, хто вніс таку правку, я думаю, що це, скоріше, помилка або неправильне трактування. Тому що, якщо це дійсно так, що комісія не вносить, комісія не видає, наприклад, там копії рішень чи пояснення від того, чому вона призупинила розгляд, чи будь-яких інших документів. Тому виникає питання: навіщо комісіям давати такі можливості?</p>
<p>Тому що комісія, ви правильно сказали, пане Мовчан, повинна бути технічною організацією, яка зібрала і автоматично визначила, кому давати, кому не давати. Якщо це мають хоч якісь дискретні повноваження, ми знаємо, на жаль, що це призводить до корупційних схем, і це ми бачимо все, починаючи від гуманітарки і закінчуючи розподілами грошей на реконструкцію…</p>
<p></p>
<p>ГОЛОВУЮЧИЙ. 302 поправка Клименко. Вона комітетом відхилена. Прошу визначатися та голосувати.</p>
<p></p>
<p>14:56:11</p>
<p>За-18</p>
<p>Рішення не прийнято.</p>
<p>І зразу 306-у, ви одразу по двох доповіли, правильно я розумію?</p>
<p>306 поправка Клименко. Вона комітетом відхилена. Прошу визначатися та голосувати.</p>
<p></p>
<p>14:56:37</p>
<p>За-17</p>
<p>Рішення не прийнято.</p>
<p>Юлія Леонідівна, яка наступна?</p>
<p></p>
<p>14:56:42</p>
<p>КЛИМЕНКО Ю.Л.</p>
<p>Правка 312. Повертаючись до комісії і до способу виплати, комісії, після того як вони засідають і вирішують, наприклад, що ось ці люди, вони можуть отримати компенсацію, в комісії не знають чи є в бюджеті кошти, чи немає в бюджеті, вони просто приймають рішення по черзі, по незрозумілим параметрам, це окрема ситуація. Так-от, комісія прийняла рішення і знаєте, що наступне? Правильно, треба, щоб виконком, виконавчий орган протягом п'яти днів затвердив це рішення відповідно до цього закону.</p>
<p>Скажіть, будь ласка, а що робити тим, у кого немає виконкомів, коли вони розпущені, вони, не знаю, не можуть зібратися, вони відсутні, вони в зоні бойових дій і так далі. Тобто фактично всі люди будуть чекати поки виконкоми зберуться і затвердять рішення комісії, бо без затвердження виконкому отримати, наприклад, житловий сертифікат неможливо. Я хочу отримати відповідь пана Мовчана.</p>
<p></p>
<p>ГОЛОВУЮЧИЙ. Пан Мовчан, дайте відповідь.</p>
<p></p>
<p>14:57:50</p>
<p>МОВЧАН О.В.</p>
<p>Так. Відповідно до законодавства, яке регулює діяльність органів місцевого самоврядування під час війни, повноваження виконавчих органів передаються військово-цивільним адміністраціям на місцях, але це інше законодавство. Ми не регулюємо цього в Законі про компенсацію за втрачене житло.</p>
<p>Дякую.</p>
<p></p>
<p>ГОЛОВУЮЧИЙ. Перепрошую. Да, 312 поправка, Клименко. Комітетом відхилена. Прошу визначатись та голосувати.</p>
<p></p>
<p>14:58:27</p>
<p>За-17</p>
<p>Рішення не прийнято.</p>
<p>Наступна, Юлія Леонідівна, яка ваша поправка?</p>
<p></p>
<p>14:58:35</p>
<p>КЛИМЕНКО Ю.Л.</p>
<p>323-я. Пане Мовчан, я хочу вам сказати правду життя, що не у всіх громадах є ВЦА, так само як не у всіх громадах є діюча влада. Ви можете поїхати в Куп'янськ, ви можете поїхати в Харківську область, де виконкоми і депутати розбіглися, і там нічого немає, ні ВЦА, ні виконкомів, нічого. І таких громад, на жаль, багато по Україні. Тобто ті громади, які найбільше постраждали від воєнних дій, де найбільша кількість зрадників, вони будуть в найгірших умовах, тому що процедурно отримати компенсації вони не зможуть.</p>
<p>Тому моя пропозиція вам, вона не вказана в цьому законопроекті, але, можливо, ви будете відміняти цей законопроект, коли зрозумієте, що він не працює, про те що все ж таки інші громади можуть прийняти рішення або це буде централізовано на рівні області, коли область може приймати, комісія на рівні області може приймати. Тому що якщо віддати це на громади, ми, на жаль, нікуди не зсунемося. І багато в чому воно буде...</p>
<p></p>
<p>ГОЛОВУЮЧИЙ. 323 поправка авторства Клименко Юлії Леонідівни. Комітетом відхилена. Прошу визначатись та голосувати.</p>
<p></p>
<p>14:59:58</p>
<p>За-17</p>
<p>Рішення не прийнято. Поправка залишається відхиленою.</p>
<p>Шановні колеги, давайте завершальну на сьогодні поправку. Юлія Леонідівна, виберіть будь-яку вашу.</p>
<p></p>
<p>15:00:12</p>
<p>КЛИМЕНКО Ю.Л.</p>
<p>Я виберу наступну, але це не означає, що вона остання. Вірніше, крайня. Я хочу вибрати дуже поправку, вірніше, вона просто іде наступна, 329-а, яка дає повноваження Кабінету Міністрів визначати, скільки вам виплатять компенсації. І це я вам хочу сказати, пан Мовчан, ви як автор законопроекту, це неправильно.</p>
<p>Тому що не може визначати Кабінет Міністрів своїм рішенням без якоїсь методології, скільки коштує квадратний метр. У нас в країні є законодавча база, яка дозволяє оцінювати квадратні метри. Ця законодавча база прописана в Законі про оцінку, є прекрасний механізм у Фонді держмайна, є прекрасні спеціалісти, які знають, як цим користуватися. Так, треба оцінщиків почистити, тому що там є 32 тисячі незрозумілих компаній, які незрозуміло чим займаються. Але є міжнародні компанії, які займаються. Це ж не питання, щоб ми в законі...</p>
<p></p>
<p>ГОЛОВУЮЧИЙ. Шановні колеги, 329 поправка авторства шановної Юлії Леонідівні Клименко та колег. Вона, на жаль, відхилена комітетом, але я ставлю її на голосування. Прошу підтримати та проголосувати. Прошу.</p>
<p></p>
<p>15:01:50</p>
<p>За-37</p>
<p>Рішення, на жаль, не прийнято.</p>
<p>Шановні колеги, перелік питань, який був попередньо узгоджений... Перепрошую, розгляд питань порядку денного на сьогодні не завершено, але ми завершуємо роботу сьогодні. Дякую всім за плідну роботу. Зараз я оголошую перерву в нашому пленарному засіданні. Про час і місце його продовження вам буде повідомлено. Прошу з міркувань безпеки не поширювати інформацію щодо його початку.</p>
<p>Віримо в сили оборони України. Разом переможемо. Слава Україні!</p>
<p></p>
