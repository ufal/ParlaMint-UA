Стенограма пленарного засідання
10 лютого 2015

<p align=center><a name=_GoBack></a>ЗАСІДАННЯ СЬОМЕ</p>
<p align=center>Сесійний зал Верховної Ради України</p>
<p align=center>10 лютого 2015 року, 10 година</p>
<p align=center>Веде засідання Голова Верховної Ради України ГРОЙСМАН В.Б.</p>
<p>&nbsp;</p>
<p>10:03:00</p>
<p>ГОЛОВУЮЧИЙ. Доброго ранку, шановні народні депутати! Ми розпочинаємо пленарне засідання. Я прошу керівників фракцій запросити народних депутатів до залу Верховної Ради&nbsp; України, для того щоб ми розпочинали з вами роботу. Будь ласка, секретаріат запросіть депутатів, ми розпочинаємо нашу роботу.</p>
<p>Прошу включити систему "Рада" для реєстрації народних депутатів.</p>
<p>&nbsp;</p>
<p>10:05:37</p>
<p>282 народних депутатів.</p>
<p>Оголошую ранкове засідання Верховної Ради України відкритим.</p>
<p>Шановні колеги, сьогодні день народження нашого колеги, народного депутата України – Антона Геращенка. Давайте його привітаємо з днем народження. <i>(Оплески)</i> Найкращі побажання нашому колезі!</p>
<p>Як завжди, у вівторок ми маємо з вами 30 хвилин для виступів фракцій та груп. Тому прошу записатись фракції і групи на виступи протягом 30 хвилин з трибуни Верховної Ради України, будь ласка.</p>
<p>Будь ласка, фракція "Батьківщина" – Олександра Кужель.</p>
<p>"Самопоміч"? Немає представника "Самопомочі", Веселова. Є? Ну, Оксана Іванівна сказала, що немає.</p>
<p>Будь ласка, Єгор Соболєв.</p>
<p>&nbsp;</p>
<p>10:07:14</p>
<p>СОБОЛЄВ Є.В.</p>
<p>Колеги, доброго ранку! Давайте одразу обговоримо найбільш важливу сьогодні тему – Генерального прокурора. Дуже добре, що ми домоглися відставки Генерального прокурора, який не дав результат. Це перший раз в історії України, коли у відставку пішов Генеральний прокурор, який влаштовував Президента, влаштовував більшість політичних сил, але не влаштовував суспільство. Тепер слово за нами. давайте не брати гріх на душу і не призначати ще одну неефективну людину. Після Євромайдану змінилося вже два генеральних прокурори, а результати – нуль. Не може людина з системи&nbsp; зламати систему. Не може людина, яка "виросла" в Генеральній&nbsp; прокуратурі зробити нову Генеральну прокуратуру.&nbsp; Нам потрібен Генеральний прокурор, який буде ненавидіти і корупцію, і Генеральну прокуратуру в&nbsp; її нинішньому вигляді.</p>
<p>&nbsp;Фракція&nbsp; "Самопоміч" буде голосувати&nbsp; проти призначення Віктора Шокіна&nbsp; і закликає колег&nbsp;&nbsp; організувати&nbsp; відкритий конкурс, і&nbsp; знайти сильного, порядного генерального прокурора.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Будь ласка,&nbsp; "Батьківщина", Юлія Тимошенко.</p>
<p>&nbsp;</p>
<p>10:08:36</p>
<p>ТИМОШЕНКО Ю.В.&nbsp;</p>
<p>Шановні колеги, шановні друзі! Сьогодні, саме в ці хвилини, коли&nbsp;&nbsp; іде зараз засідання Верховної Ради, починається в Російській Федерації, в Москві судилище над Надею, саме в ці хвилини, зараз&nbsp; її привозять до суду і починається терор. У неї вже залишилося 50 кілограмів ваги, всі вени поколоті так, що вже немає куди поставити крапельницю, вона розмовляє з адвокатами і говорить дуже чітко і ясно, що вона не на йоту, не на хвилину&nbsp; не&nbsp; сумнівається в тому, що вона буде продовжувати голодування до останньої хвилини свого життя, вона говорить про&nbsp; те, що це є єдиний метод її власної участі в захисті&nbsp; України. Вона&nbsp;&nbsp; сьогодні можливо вже&nbsp; і ногами в цей суд не прийде, тому що сил у неї вже зовсім немає – це абсолютно вже трагічна ситуація. Вона вже ледве говорить,&nbsp; але вона говорить, що вона не відступить.</p>
<p>Вони майже насильно їй роблять крапельниці глюкози, білка, але&nbsp; їй вже немає куди колоти, там вже просто&nbsp; залишилися одні синці.</p>
<p>Я хочу, щоб ми з вами зараз, а поїхала наша команда туди дуже велика, в тому числі і депутати інших&nbsp; фракцій, і я хочу подякувати всім. Навіть квитків невистачило&nbsp; сьогодні, уявляєте? Вранці&nbsp; депутати вже під’їжджали і я хочу подякувати всім, хто під’їжджав, а просто невистачило квитків. Я&nbsp; хочу, щоб ми просто були свідомі тих жертв, які приносяться сьогодні&nbsp; дуже багатьма людьми. Знаєте, сидіти під "градами", отримувати смертельні поранення або навіть отримувати смерть сьогодні, голодувати, як Надя, знаходячись в застінках, як Синцов, який переносить все, що там, наругу, яка над ним відбувається, це така мужність, це таке геройство, що нам з вами тут потрібно кожну хвилину відпрацьовувати для того, щоб країна була іншою. Я вірю, що в нас все вийде, вірю. Да, все по-різному, все тяжко, ми самі іноді робимо жахливі помилки, ми може зараз і не робимо все так, як очікує країна, але я хочу, щоб ми всі були свідомі цієї відповідальності і просто знали, що крім нас всіх, разом з нашою країною, ніхто не зробить Україну, ніхто її не захистить і ніхто не побудує її по-новому. Слава Україні! Слава Наді!</p>
<p>&nbsp;</p>
<p>ГОЛОВУЮЧИЙ. Будь ласка, Радикальна партія, Лозовий.</p>
<p>&nbsp;</p>
<p>10:11:35</p>
<p>ЛОЗОВОЙ А.С.</p>
<p>Андрій Лозовий, Радикальна партія Ляшка.</p>
<p>В Україні немає жодної людини, яка вірить у чесність судів. Система настільки наскрізь прогнила і корумпована, що на більшості особах мантії не має де ставити клейма, але, зараз відбувається ще більш грандіозна афера в цій системі. Зараз промосковські сили в змові з деякими, на словах, "патріотами" намагаються протягнути через парламент, через профільний комітет рішення про обрання безстроково або підвищення 295 суддів, майже 300. Я почав вивчати, що це за судді, я хотів би, що ви, колеги, і щоб шановні громадяни почули кого зараз штовхають на довічне у судді. Тих суддів, які судили Майдан, як суддя Харківського адмінсуду Світлана Архіпова, як суддя Рівненського адмінсуду Оксана Дудар, як суддя Харківського адмінсуду теж Олена Ізовітова-Вакім, родичка креатури Медведчука Лідії Ізовітової - колишньої голови Вищої ради юстиції. А далі слухайте ще більший цинізм, суддя Вінницького апеляційного адмінсуду Тетяна Сапальова, яка судила героїв вінницького майдану, йде на підвищення у Вищий адмінсуд України.</p>
<p>Суддя Печерського райсуду Києва Віктор Кицюк, який був одним з суддів разом з Кірєєвим по справі Тимошенко, допитував свідків, фальсифікував дані, йде на безстрокове.</p>
<p>А тепер, будь ласка,&nbsp; а тепер самий цинізм, суддя Погребняк, Севастополя йде на безстрокове, цей суддя порушив присягу і Указ про те, що він суддя Російської Федерації вже підписав Путін. Суддя Керченського міськсуду Олександр Цвітков, який визнав анексію Криму. Всі ці ублюдки в мантіях зараз намагаються пристроїтися в українській судовій системі, вороги України, п'ята колона Кремля. І ті хто при минулій владі будував суддівську вертикаль для Януковича. Портнов, який сьогодні у Москві і грозиться, що повернеться, і Ківалов, вони сьогодні намагаються повністю інтегрувати українську суддівську систему, негідники, які судили Майдан, негідники, які визнавали анексію Криму, негідники, які давали присягу Путіну. Я прошу колег не допустити в жодному разі ще більшого згниття судової системи. Слава Україні!</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; "Опозиційний блок", Бойко Юрій Анатолійович.</p>
<p>&nbsp;</p>
<p>10:14:33</p>
<p>БОЙКО Ю.А.</p>
<p>Шановний пане Голово, шановні народні депутати! На 11 лютого в Мінську призначені мирні переговори Президентів України, Росії, Франції і Канцлера Німеччини. Я впевнений, що в цьому залі кожен народний депутат хоче завершення збройного конфлікту за Сході нашої країни. Час радикальних настроїв минув і іншої альтернативи немає, потрібно шукати дипломатичні шляхи вирішення конфлікту. До цього неодноразово закликав "Опозиційний блок" і пропонував свій план з мирного врегулювання.</p>
<p>Президент України несе відповідальність за досягнення миру в країні. Ми вважаємо, що в ситуації<a name=Temp></a>, що склалася, парламент повинен відійти від радикалізму і в буквальному сенсі підтримати Президента в цих переговорах . зокрема ми пропонуємо, сформувати в парламенті міжфракційну групу з мирного врегулювання і звернутися до депутатів Європейського парламенту і Держдуми Росії із закликом взяти участь в створенні спільної комісії за участю ОБСЄ для вироблення гарантій щодо дотримання режиму кордонів з Україною.</p>
<p>Щодо уряду, ми вважаємо, що кожен повинен займатися своєю справою. Уряд зобов'язаний вирішувати економічні питання. Що ми бачимо сьогодні? Сьогодні більше, ніж втричі, впала національна валюта. Борги із заробітної плати за минулий рік збільшилися на 2 мільярди, 300 тисяч наших співвітчизників втратили роботу, це тільки офіційні дані. Зросли ціни на продукти харчування, медикаменти, тарифи на комунальні услуги. Уряд своїми діями намагається списати всі ці провали на війну.</p>
<p>В інтересах народу України "Опозиційний блок" готовий відкинути всі політичні амбіції і спільними зусиллями здійснити анти кризові заходи. Ми пропонуємо конкретний план відновлення України, саме, зупинити неконтрольовану девальвацію гривні для відновлення економічної стабільності, стабілізувати державні фінанси, захистити вклади населення і подолати кризу в енергетиці. Для запуску економіки&nbsp; потрібно повернути в Україну інвестора і знизити тиск на бізнес, зупинити свавілля фіскальних органів, провести міжнародну конференцію для залучення прямих іноземних інвестицій під програми модернізації економіки, підтримати українських експортерів і малий, середній бізнес наданням додаткових пільг. Дуже важливо забезпечити соціальний захист населення, для чого негайно провести індексацію заробітних плат і пенсій за рахунок доходів від закриття податкових ям. Україні потрібен мир і відновлення економіки. Дякую за увагу. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Будь ласка, "Народний Фронт", Вікторія Сюмар.</p>
<p>&nbsp;</p>
<p>10:17:44</p>
<p>СЮМАР В.П.</p>
<p>Шановний пане Голово, шановні колеги! Очевидно, що живемо в історичний час. Країна пережила цілий рік історії, яка значною мірою змінила історію світу. Наступного тижня ми будемо відзначати роковини, власне, загибелі Небесної Сотні, річницю завершення Майдану – той час, коли українці довели світу: ми не об'єкт, ми – суб'єкт, ми можемо самі визначати свою долю і рухати власну історію.</p>
<p>Сьогодні знову історичні дні, коли у Мінську вирішується доля насправді не лише країни, не лише України – вирішується доля всієї Європи, якою вона буде: чи буде мир, якого ми всі прагнемо, чи доведеться вступити в затяжний період війни. І сьогодні, звісно, Україна прагне миру. І тут мої колеги з Опоблоку говорили про відповідальність українського Президента. Український Президент багато разів заявляв: Україна прагне миру. Ми сьогодні залежимо тут і від російського президента, з яким ви закликаєте дуже активно комунікувати. І це його відповідальність, чи буде цей мир.</p>
<p>Наша відповідальність тут, кожного з вас, і кожного з нас, - це відповідальність перед тими героями Небесної Сотні, які загинули рік тому; перед тими героями української армії, які сьогодні стримують навалу російської орди. І суть цієї відповідальності в спроможності діяти разом, в спроможності тримати нашу проєвропейську коаліцію, приймати непрості рішення, не надто популярні, але, тим не менш, не дивлячись ні на що, діяти спільно. Суть цієї відповідальності – бути ефективними в досягненні результату. Якщо ми сьогодні будемо розглядати питання нового Генерального прокурора, ми маємо ставити перед ним питання: а де результат, наскільки він готовий швидко показати суспільству, що постмайданна влада спроможна діяти в інтересах людей.</p>
<p>Наша з вами відповідальність – будувати державні інститути. Наша з вами відповідальність – все-таки думати спочатку про інтереси держави і зробити так, аби державні інститути знову-таки були ефективними.</p>
<p>Це і Антикорупційне бюро, яке ми&nbsp; маємо запустити, і судова&nbsp; реформи, тому що без незалежного суду, без правоохоронної системи ми ніколи не доведемо ні українцям, ні світу, що Україна справді є&nbsp; європейською державою. Це виклик для всього українського&nbsp; парламенту, і я вірю, що ми зможемо бути відповідальними перед історією. Дякую.</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; "Блок Петра Порошенка", Олексій Гончаренко.&nbsp;</p>
<p>&nbsp;</p>
<p>10:20:48</p>
<p>ГОНЧАРЕНКО О.О.</p>
<p>Шановні колеги! Фракція&nbsp; партії "Блок Петра Порошенка" одностайно підтримує&nbsp; рішення Президента про відставку Генерального прокурора. Сьогодні в суспільстві накопичилось дуже багато питань до роботи правоохоронної системи,&nbsp; тому числі до роботи Генеральної прокуратури. І питання не лише в одній людині, а в тій&nbsp; команді, яка сьогодні там працює. І тому ми підтримуємо рішення про те, що Віталій Ярема іде і йде команда, яка останнім часом керувала&nbsp; Генеральною прокуратурою.</p>
<p>Фракція Партії "Блок Петра Порошенка", вчора ми спілкувалися з Президентом, ми готові підтримати ту кандидатуру, яка буде внесена&nbsp; Президентом. Сьогодні ми знаємо, що виконувачем обов'язки&nbsp;&nbsp; Генерального прокурора буде Віктор Шокін. Це&nbsp; людина професійна, людина, яка в 2003 році відкривала справу проти Пукача. Ви розумієте, в який час, і хто був тоді&nbsp; Президентом, і якої мужності це вимагало, людина, яка забезпечила…. І його рішення, його дії дозволили, дійсно, провести і довести до кінця суд по вбивцях&nbsp; Георгія Гонгадзе. Людина, яка в 2005 році не боялася&nbsp; і&nbsp; відкривала справи проти представників&nbsp; того режиму. І тому ми підтримуємо це рішення і готові розглянути його&nbsp; кандидатуру, якщо вона буде внесена Президентом України на посаду Генерального прокурора.&nbsp;&nbsp;&nbsp;&nbsp;&nbsp;</p>
<p>І ще хотів&nbsp; сказати, що сьогодні Україна перебуває в надзвичайно&nbsp; важкій ситуації.&nbsp; Завтра, всі ми знаємо, що будуть в Мінську переговори. Ми розуміємо, наскільки важкі будуть ці переговори для Президента України, для української дипломатії. Але ми впевнені, що&nbsp; за підтримки наших західних друзів, за підтримки західного світу, який розуміє, що&nbsp; сьогодні йде не лише війна за незалежність України, але і війна за цінності, загальнолюдські цінності, за цінності західного світу і цю війну веде Україна, що вони підтримують нас. Хочу вам передати, я буквально днями повернувся з Вашингтона, наша українська діаспора і всі друзі України там величезну роботу проводять із Конгресом, із Сенатом, із адміністрацією Президента для того, щоб Україна отримала повноцінну підтримку з боку і Сполучених Штатів Америки, і їхніх союзників. І тому ми всі сподіваємось, що ті переговори, як будуть завтра, вони закінчаться успішно, що Україна захистить себе, в чому немає сумнівів. І ми зможемо йти вперед. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, "Економічний розвиток", народний депутат Кулініч.</p>
<p>&nbsp;</p>
<p>10:23:28</p>
<p>КУЛІНІЧ О.І.</p>
<p>Олег Кулініч, група "Економічний розвиток", 147 виборчий округ, Полтавщина.</p>
<p>Шановний пане голово, шановні колеги, шановні виборці. Перед українським парламентом восьмого скликання стоять надважливі задачі – це&nbsp; протидія агресору та розвиток економіки. І без розвитку останньої ми не вирішимо першої задачі.</p>
<p>Однак на заваді економічного зростання стоїть корупція, яку ми з вами маємо знищити. Дозвольте привернути вашу увагу до дуже дивної ситуації, яка склалася із децентралізацією влади та боротьбою з корупцією в Україні. Мова йде про конкретну ініціативу щодо ліквідації корупційної вертикалі та посилення ролі місцевих громад у розпорядженні землями. З цією метою законопроектом за номером 1159 місцевим радам передаються близько 20 мільйонів гектарів земель,&nbsp;– одна шоста від загальної площі України. Логіка законопроекту дуже проста – нехай землею розпоряджаються 10 тисяч сільських рад, адже на їх основі жоден міністр, прем’єр чи президент не вибудує жорстку корупційну вертикаль. Місцеві ради розпоряджалися землями до 2002 року, поки на хвилі централізації повноважень Леоніда Кучми вони не були передані адміністраціям, а згодом Держземагентству. Наразі ми спостерігаємо, як блокуються спроби розглянути це питання у Верховній Раді.</p>
<p>Не дивлячись на те, що даний законопроект уже підтриманий Аграрним комітетом Верховної Ради, а група "Економічний розвиток" та голова Аграрного комітету вчора просили включити даний законопроект в порядок денний пленарних засідань на поточний тиждень, чомусь у порядку денному цей законопроект відсутній.</p>
<p>Нагадую, що згідно Статті 24 Регламенту Верховної Ради проект розкладу пленарних засідань сесії Верховної Ради готується за поданням комітетів з урахуванням пропозицій депутатських фракцій та груп. Відповідно не розглядати даний законопроект немає жодних підстав. І не хотілося б, щоб повторювалась практика, яку ми вже спостерігали при попередній владі, коли користуючись керівним положенням блокувався розгляд антикорупційних законопроектів.</p>
<p>Чому це відбувається? Тому що без права розпорядження державними землями Держземагентство втрачає левову частку корупційних потоків. Так за словами аграріїв хабарі зазначених земель в оренду сягають до 300 доларів за гектар – це сотні мільйонів доларів в рік. Вдумайтесь в ці цифри.</p>
<p>На жаль, є всі ознаки того, що вже існують певні кулуарні домовленості щодо розпорядження цими незаконними потоками і далі. Наразі представники 10 тисяч сільських рад уважно слідкують за тим чи поверне Верховна Рада їм законне право по розпорядженню землями.</p>
<p>Переконаний, що якщо цього тижня законопроект не буде розглянутий, то сільські громади в черговий раз переконаються, що децентралізація в нашій державі залишається тільки на словах.</p>
<p>Тому враховуючи, що авторами законопроекту є більшість депутатських фракцій та груп – це і "Народний фронт", і "Блок Петра Порошенка", "Батьківщина" та "Самопоміч", група "Економічний розвиток" наполягає, як на найшвидшому розгляді законопроекту на пленарному засіданні. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, "Воля народу", Ігор Єремеєв.</p>
<p>&nbsp;</p>
<p>10:26:44</p>
<p>ЄРЕМЕЄВ І.М.</p>
<p>Український народе, пане Голово, народні депутати!</p>
<p>Наша група "Воля народу" принципово не голосувала за антинародний Державний бюджет, який уряд просовував у парламенті і все-таки проштовхнув.</p>
<p>Ми вважаємо, що все те, що відбулося в цьому бюджеті – це все направлено проти народу. Але уряд запевнив, що найближчим часом будуть запропоновані зміни до бюджету, де будуть запропоновані соціальні гарантії для найменш забезпечених людей.&nbsp; Тому що сьогодні, кожен народний депутат, який їздить на округи, який спілкується із простими людьми, знає, що розмови про те, що війна, не має сили і вже не вистачає, і сьогодні люди затягнули пояси до неможливого.</p>
<p>"Воля народу" наполягає про те, що при зміні до бюджету уряд повинен врахувати ті законопроекти, які подала наша фракція. Про що ми говоримо? "Воля народу" наполягає на тому, щоб ми повернулися до законопроекту&nbsp; 1031-2, який гарантує призначення пенсій жінкам віком 55 років, які мають трудовий стаж більше 15 років. Тим більше, що сьогодні, ви знаєте, заветований законопроект, який було проголосовано Верховною Радою, де давалася можливість вийти на пенсію жінкам, які звільнені і мають трудовий стаж більше 30 років.</p>
<p>Ми пропонуємо спростити надання допомоги малозабезпеченим сім'ям і надати їм додаткові гарантії захисту і зареєстрували відповідний законопроект 1302. Кожний народний депутат мажоритарник, який їздив на округи, знає: немає сім'ї, якій необхідно видати соціальну допомогу, яка б не платила хабар за те, що вона має чи не має земельний пай. З яких пір 65 сотих землі на селі стало тою дохідною частиною, яка має забезпечити сім'ю, в якій троє дітей, чоловік і жінка не мають роботи.</p>
<p>Ми сьогодні створюємо Антикорупційне бюро. Ми вважаємо, щоб треба створювати, але треба створювати умови, при яких з людей не будуть вимагати хабарі. Якщо буде прийнятий цей закон, ми будемо боротися з корупцією.</p>
<p>На сьогоднішній день нашою групою розроблений закон, що стосується матерів-героїнь. У нас в країні 80 тисяч матерів-героїнь. Кожний народний депутат мажоритарник знає: 84, 82, 87, 70 років – вони не доживають віку і не отримують цього звання. Десятки з них помирають раніше. Ми наполягаємо, щоб цей законопроект був прийнятий, тому що він спрощує цю процедуру і гарантує мамам-героїням отримати це звання.</p>
<p>На сьогоднішній день нами зареєстрований закон, який індексує мінімальну заробітну плату. Ви знаєте, що уряд зробив? Якщо мінімальна пенсія 960 гривень, індексація є. А якщо мінімальна пенсія 650 гривень, індексації немає. Як людина має вижити на пенсію в 650 гривень. Якщо наші пропозиції не будуть враховані в змінах до бюджету, група "Воля народу" за такі зміни до бюджету не буде голосувати, і ми будемо далі продовжувати свою роботу. Тому що ми вважаємо…</p>
<p>&nbsp;</p>
<p>ГОЛОВУЮЧИЙ. Шановні народні депутати, я прошу займіть, будь ласка, свої місця для голосування. Ми розпочинаємо розгляд &nbsp;питань порядку денного.</p>
<p>І&nbsp; перше питання, на ваш розгляд вноситься питання про включення питань до порядку денного. Є два питання.</p>
<p>Це перший – проект Закону про Рахункову палату 2072.</p>
<p>Наступний – 2045, проект Закону про внесення змін до статті 41 Закон України "Про акціонерні товариства" (щодо зниження відсоткової ставки для кворуму).</p>
<p>І ще один законопроект, який внесений Президентом України як невідкладний, це законопроект про внесення змін до деяких законодавчих актів України щодо відповідальності, пов'язаних із банком осіб. Тобто відповідальність власників банків за кошти, які були залучені в ці банки.</p>
<p>Три законопроекти до порядку сесії. Після того я доручу комітетам його опрацювати відповідно до процедур ці законопроекти. Ну, і по готовності вони будуть внесені до зали Верховної Ради України.</p>
<p>Шановні колеги, немає заперечень? Немає.</p>
<p>Я ставлю на голосування, прошу підготуватись. Прошу підготуватись, шановні колеги, щодо питань порядку денного, включення до порядку денного.</p>
<p>Законопроект номер… Законопроект номер реєстраційний 2072, проект Закону про Рахункову палату, щодо включення до порядку денного сесії. Далі відповідний розгляд в комітетах і опрацювання відповідно до Регламенту. Прошу голосувати, прошу підтримати. Шановні колеги, прошу підтримати включення до порядку денного сесії. Прошу підтримати.</p>
<p>&nbsp;</p>
<p>10:32:14</p>
<p>За-262</p>
<p>Рішення прийнято.</p>
<p>Включено до порядку денного сесії.</p>
<p>Наступне питання: проект Закону про внесення змін до статті 41 Закону України "Про акціонерні товариства" (щодо зниження відсоткової ставки для кворуму) (реєстраційний номер 2045).</p>
<p>Реєстраційний номер 2045. 2045. Прошу голосувати за включення до порядку денного&nbsp;&nbsp; сесії. Порядок денний сесії.</p>
<p>&nbsp;</p>
<p>10:32:54</p>
<p>За-254</p>
<p>Рішення прийнято.&nbsp;</p>
<p>Наступне. Проект Закону про внесення змін до деяких законодавчих актів&nbsp; України щодо відповідальності пов'язаних із банками осіб. Внесений Президентом.&nbsp; (Реєстраційний номер 2085). Надважливий законопроект щодо відповідальності власників банків.&nbsp; Ставлю на голосування&nbsp; і прошу підтримати даний законопроект. 2085, включення до порядку денного,&nbsp; а далі опрацювання відповідно до&nbsp; Регламенту. Включення до порядку денного сесії.&nbsp;</p>
<p>&nbsp;</p>
<p>10:33:32</p>
<p>За-242</p>
<p>Рішення прийнято.&nbsp;</p>
<p>Шановні народні депутати! Я хотів би надати доручення відповідним комітетам терміново розглянути ці законопроекти&nbsp; відповідно до Регламенту і внести на розгляд парламенту,&nbsp; відповідно до&nbsp;&nbsp;&nbsp; Регламенту.&nbsp; Будь ласка, Апарат, а також комітети.&nbsp; Дякую!</p>
<p>Переходимо до розгляду питань.</p>
<p>Перше читання. Проект Закону про внесення змін до пункту 2 "Прикінцевих положень" Закону України "Про внесення змін до Податкового кодексу України" щодо звільнення від оподаткування продукції оборонного призначення.&nbsp; (Реєстраційний номер 1817).</p>
<p>Поступила пропозиція&nbsp; розглянути цей законопроект за скороченою процедурою. Прошу визначитись, прошу підтримати щодо скороченої процедури розгляду даного законопроекту.</p>
<p>&nbsp;</p>
<p>10:34:49</p>
<p>За-231</p>
<p>Дякую, шановні народні депутати!</p>
<p>Для доповіді запрошується народний депутат&nbsp; України Южаніна Ніна Петрівна. Будь ласка, Ніна Петрівна.</p>
<p>&nbsp;</p>
<p>10:35:05</p>
<p>ЮЖАНІНА Н.П.</p>
<p>Шановний Головуючий, шановні народні депутати, Верховною Радою України 2 вересня 2014 року прийнято Закон України номер 1658, яким звільняються від оподаткування податком на додану вартість імпорт окремих видів продукції оборонного призначення. Проте, сьогодні створено ситуацію, коли імпортна продукція оборонного призначення, в тому числі для потреб АТО, при ввезенні на митну територію України, і досі підлягає оподаткуванню, що призвело до призупинення її постачання в нашу країну. Це відбулося через застосування у законі не чіткого визначення переліку країн, продукція яких не може претендувати на податкову преференцію, зокрема, що країн-учасників міжнародного договору, що має військову складову. Саме останнє поняття не визначене у національному законодавстві України та має досить довільне, та широке тлумачення, що у свою чергу призводить до включення до зазначеного списку багатьох інших країн, які фактично не мають відношення до країни-агресора окупанта. Пропонуємо вирішити це питання шляхом нової редакції пункту 2 Закону, що дозволить ефективно працювати механізму підтримки нашої армії.</p>
<p>На засіданні Комітету з питань податкової та митної політики прийнято рішення про прийняття Закону номер 1817 за основу та в цілому з урахуванням редакційних уточнень. Включаючи викладене, щоб не було двозначностей при підготовці остаточної редакції, хочу зачитати під стенограму редакцію змінених норм. Назву проекту викласти у такій редакції: "Про внесення змін до пункту 2 Закону України про внесення змін до Податкового кодексу України щодо звільнення від оподаткування продукції оборонного призначення". Абзац другий, пункту 1 законопроекту викласти у такій редакції. Цей закон не пошириться…</p>
<p>&nbsp;</p>
<p>ГОЛОВУЮЧИЙ. Прошу, дайте завершити.</p>
<p>&nbsp;</p>
<p>ЮЖАНІНА Н.П. Не поширюється на продукцію оборонного призначення, яка має походження з країни, визнаної державою окупантом, згідно із законом України та або визнаної державою-агресором по відношенню до України, згідно з законодавством, або ввозиться з території такої держави-окупанта агресора або та або з окупованої території України, визначеної такої згідно з Законом України під будь-яким митним режимом.</p>
<p>З метою підвищення обороноздатності нашої держави прошу прийняти законопроект 1817 за основу та в цілому як закон. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую. &nbsp;Будь ласка,&nbsp; співдоповідач – голова профільного комітету Роман Насіров, прошу.</p>
<p>&nbsp;</p>
<p>10:38:13</p>
<p>НАСІРОВ Р.М.</p>
<p>Шановний пане Голово, шановні колеги,&nbsp; законопроектом пропонується поширити застосування пільгового режиму оподаткування податку на додану вартість на операції з ввезення на митну територію України продукцію оборонного призначення з території держави, яка є стороною Міжнародного договору про колективну безпеку, або Міжнародного договору, що має військову складову, якщо іншою стороною такого Міжнародного договору, в тому числі багатостороннього,&nbsp; виступає&nbsp; держава окупант, агресор по відношенню до України. На жаль, коли влітку приймали закон, яким звільнили від ПДВ деяку продукцію оборонного призначення, було встановлення обмеження на продукцію оборонного значення, яка ввозиться з таких держав, що унеможливлює при перетині продукції через кордон визначених хто є стороною Міжнародного договору про колективну безпеку. Комітет однозначно підтримує запропоновані зміни, разом з тим законопроект потребує ще деяких уточнень, а саме, не передбачається обмеження на застосування пільг з окупованої території Крим, а також є потреба передбачити в законопроекті іншу термінологію&nbsp; щодо країни агресора, визнаної до міжнародного права. З цього питання нам потрібно не посилатись на міжнародне&nbsp; право, тому що ми вже прийняли постанову про країну агресора, про визнання Російської Федерації, а посилатися на законодавство України. Згідно з висновком Головного науково-експертного управління Апарату Верховної Ради України потребує уточнення назва законопроекту, а саме підлягають виключенню слова Прикінцевих положень. У зв'язку із зазначеним потрібно виключити слова Прикінцеві положення абзац 2 пункту 1 викласти в такій редакції: "цей закон не поширюється на продукцію оборонного призначення, яка має походження з країни, визнаною державою-окупантом, згідно із законом України та, або визнаною державою-агресором по відношенню до України, згідно із законодавством або ввозиться з території такої держави-окупанта і агресора та, або з окупованої території України, визначеної таким згідно із законом України.</p>
<p>&nbsp;</p>
<p>ГОЛОВУЮЧИЙ. Прошу дайте завершити.</p>
<p>&nbsp;</p>
<p>НАСІРОВ Р.М. Комітет рекомендує Верховній Раді України прийняти законопроект за основу і в цілому як закон з урахуванням висловлених пропозицій. Також прохання: надати доручення Головному юридичному управлінню Апарату Верховної Ради України та Комітету з питань податкової та митної політики підготувати текст прийнятого на підпис Голові Верховної Ради України з урахуванням техніко-юридичних поправок. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, запишіться: 2 – за, 2 – проти.</p>
<p>"Блок Петра Порошенка", Іван Мельничук, будь ласка.</p>
<p>&nbsp;</p>
<p>10:41:28</p>
<p>МЕЛЬНИЧУК І.І.</p>
<p>Прошу передати слово колезі Порошенко Олексію Петровичу.</p>
<p>&nbsp;</p>
<p>ГОЛОВУЮЧИЙ. Порошенко Олексій Петрович.</p>
<p>&nbsp;</p>
<p>10:41:34</p>
<p>ПОРОШЕНКО О.П.</p>
<p>Порошенко, 12-й виборчій округ.</p>
<p>Шановний Володимире Борисовичу, шановні народні депутати, дійсно цей законопроект, він є наслідування того, що прийняла Верховна Рада минулого скликання, дуже правильну ініціативу, яка б дозволяла, власне, допомогти нашому військово-оборонному комплексу і ввозити без ПДВ і без тарифів додаткових продукцію оборонного призначення. Власне, просто через маленьку неточність у&nbsp; формулюванні зараз цей законопроект не має змоги повністю працювати. Тому я просив би всіх народних депутатів всіх фракцій виправити цю неточність і проголосувати "за". Дякую. Слава Україні!</p>
<p>&nbsp;</p>
<p>ГОЛОВУЮЧИЙ. Дякую. Будь ласка, "Народний Фронт" Кацер-Бучковська Наталія Володимирівна, прошу.</p>
<p>&nbsp;</p>
<p>10:42:33</p>
<p>КАЦЕР-БУЧКОВСЬКА Н.В.</p>
<p>Прошу передати слово депутату Вознюку.</p>
<p>&nbsp;</p>
<p>ГОЛОВУЮЧИЙ. Будь ласка.</p>
<p>&nbsp;</p>
<p>10:42:42</p>
<p>ВОЗНЮК Ю.В.</p>
<p>Юрій Вознюк, "Народний фронт", Рівненщина. Ну, якщо коротко, то даний законопроект є технічним. І про що він говорить: він говорить про те, що, якщо завозиться продукція оборонного призначення з території Росії і з території окупованої тимчасово Республіки Крим, на неї не розповсюджується пільга, і це правильно. Тому що, знаєте, ми воюємо сьогодні з Росією, і це зрозуміло, що ми воюємо саме з цією країною, і там, купляючи зброю, і з неї ще й отримують пільги деякі особи, які не дуже, скажімо, лояльні до нашої держави, до України, то я вважаю, що цей законопроект є правильним, чітким і зрозумілим.</p>
<p>Тому фракція "Народний фронт" буде голосувати "за". Дякую.</p>
<p>&nbsp;</p>
<p>ГОЛОВУЮЧИЙ. Дякую. "Опозиційний блок", Нечаєв.</p>
<p>&nbsp;</p>
<p>10:43:28</p>
<p>НЕЧАЄВ О.І.</p>
<p>Будь ласка, передайте слово Долженкову Олександру.</p>
<p>&nbsp;</p>
<p>ГОЛОВУЮЧИЙ. Олександр Долженков.</p>
<p>&nbsp;</p>
<p>10:43:33</p>
<p>ДОЛЖЕНКОВ О.В.</p>
<p>Дякую, шановний пане головуючий. Шановні колеги, громадяни України! Фракція "Опозиційний блок" хоче звернути вашу увагу на тому, що в даному законопроекті є дві неточності. По-перше, при прийнятті Закону щодо внесення змін до Податкового кодексу України щодо звільнення від оподаткування продукції оборонного призначення депутати чомусь говорять про суть, але при цьому на юридичну сторону цього питання не звертають уваги. Але, оскільки при прийнятті цього закону його повинні застосовувати саме фахівці, а саме митники, саме податківці, хочу зауважити на тому, що вказаний закон діяти не буде. Чому це буде відбуватися? Тому що відповідно до закону, в який вносяться зміни, доповнюється підрозділ другий розділу ХХ Податкового кодексу України, у відповідності до якого було передбачено положення щодо звільнення від оподаткування певної продукції оборонного призначення. При цьому в тілі Податкового кодексу України будь-яких застережень щодо незастосування пільги до тієї чи іншої країни немає.</p>
<p>Враховуючи статтю 2 Податкового кодексу України, у відповідності до якої положення Податкового кодексу України діють виключно без будь-яких змін до тих пір, поки не будуть внесені відповідні зміни до Податкового кодексу України, що ми маємо зараз при прийнятті цього закону? Буде діяти норма, буде діяти пункт 32 підрозділу другого в незмінному вигляді, і тому будь-яких заперечень, про які зараз говорять тут, немає.</p>
<p>Друге зауваження. Це щодо порушення Регламенту. Фактично зараз був викладений в новому… новий зміст, нова редакція цього законопроекту. Тому голосувати в&nbsp; цілому вказаний законопроект є незаконним. Ця пропозиція повинна бути внесена до другого читання і опрацьована комітетом. Цей законопроект був викладений зараза в новій редакції.</p>
<p>Прошу не підтриму… прошу тільки за основу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка. "Блок Петра Порошенка", будь ласка.</p>
<p>&nbsp;</p>
<p>10:46:08</p>
<p>КОБЦЕВ М.В.</p>
<p>Уважаемые коллеги депутаты! Хочу вам сказать, что на сегодняшний момент достаточно большое количество грузов лежит не растаможенным на таможне, исходя из этой технической поправки, которую мы должны сегодня сделать.</p>
<p>Таможня делала запросы в Министерство иностранных дел о том, кого признавать, кого не признавать страной-агрессором. Поэтому я прошу вас поддержать&nbsp; за основу и в целом этот законопроект. Это поможет уже сегодня направить необходимые запчасти для нашей оборонной промышленности.</p>
<p>Благодарю вас.</p>
<p>&nbsp;</p>
<p>ГОЛОВУЮЧИЙ. Дякую. Немає більше бажаючих виступити з цього приводу. Профільний комітет розглядав. Закон має менше ста статей, і тому він може голосуватися за основу і в цілому відповідно до пропозицій комітету.</p>
<p>Я просив би народних депутатів зайняти свої місця для процедури голосування. Прошу, шановні колеги, займіть свої місця! Ми розпочинаємо голосування.</p>
<p>На ваш розгляд вноситься законопроект (реєстраційний номер 1817) – проект Закону про внесення змін до пункту 2 "Прикінцевих положень" &nbsp;Закону України "Про внесення змін до Податкового кодексу України" (щодо звільнення від оподаткування продукції оборонного призначення), що є надзвичайно актуальним на сьогодні в Україні. Прошу підготуватися, реєстраційний номер 1817. Прошу голосувати за основу та в цілому. Прошу голосувати, шановні колеги народні депутати. За основу і в цілому, прошу голосувати.</p>
<p>&nbsp;</p>
<p>10:48:04</p>
<p>За-274</p>
<p>Рішення прийнято. Дякую.</p>
<p>Наступний законопроект, номер реєстраційний 1694. Проект Закону про внесення змін до статті 197 Податкового кодексу України (щодо створення сприятливих умов для забезпечення виконання контрактів та договорів державного оборонного замовлення). Є пропозиція розглядати його з…</p>
<p>Шановні колеги, ми змінимо послідовність 2-х пов’язаних законопроектів. На розгляд вноситься законопроект номер 1695. Проект Закону про внесення змін до статті 287 Митного кодексу України (щодо створення сприятливих умов для забезпечення виконання контрактів та договорів державного оборонного замовлення).</p>
<p>Вноситься пропозиція розглянути цей законопроект за скороченою процедурою. Прошу голосувати щодо розгляду даного законопроекту за скороченою процедурою. Прошу голосувати. Щодо розгляду за скороченою процедурою.</p>
<p>&nbsp;</p>
<p>10:49:19</p>
<p>За-224</p>
<p>Рішення прийнято.</p>
<p>Будь ласка, доповідач народний депутат Іван Вінник. Будь ласка.</p>
<p>&nbsp;</p>
<p>10:49:32</p>
<p>ВІННИК І.Ю.</p>
<p>Шановні колеги, шановна президія, шановний народ України. Законопроекти два, які ми сьогодні будемо розглядати, вони стосуються підвищення обороноздатності України. Про що йдеться мова?</p>
<p>В державі сьогодні йде війна. Якщо ми не зупинимо російського агресора, ми не можемо говорити ні про інвестиційний клімат, ми не можемо говорити не про розвиток бізнесу в Україні, ми не можемо говорити не про розвиток держави Україна. Коли ми говоримо про бюджети наступних періодів, про надходження бюджетів наступних періодів, то перш за все ми зобов'язані зупинити російського агресора, зобов'язані зупинити війну в Україні.</p>
<p>Тому що ми робимо сьогодні? Ми пропонуємо звільнити від оподаткування складові товарів оборонного призначення. Хочу вам надати приклад. Наприклад, в Україні почали виготовляти БТР-3, там стоїть двигун "Дойц" німецького виробництва. Так от, щоб сьогодні цей двигун не був втричі дорожчий ніж російський, ми звільняємо двигун "Дойц" німецького виробництва, який є складовою товару оборонного призначення БТРа-3 виробництва України від оподаткування, мита і ПДВ.</p>
<p>Можу привести інший приклад. В нас багато використовується БТР-80. На них встановлені російські двигуни УД-2. Сьогодні ми не завозимо складові з Росії, тому що ця держава є агресором по відношенню до України. Ми їх не виготовляємо в Україні, тому що підприємство, яке виготовляло "Південдизель" в Мелітополі, воно більше не працює.</p>
<p>Тому ми спонукаємо, ми стимулюємо і мотивуємо Укроборонпром переробити моторний відсік БТРа-82 під іноземні складові. І ми мотивуємо тим, що ми звільняємо іноземний двигун від відповідного оподаткування.</p>
<p>Цей законопроект ми дуже потужно обговорювали на податковому комітеті. І комітетом було запропоновано внести коди…</p>
<p>&nbsp;</p>
<p>ГОЛОВУЮЧИЙ. Будь ласка, дайте закінчити.</p>
<p>&nbsp;</p>
<p>ВІННИК І.Ю. Комітетом було запропоновано внести вичерпний перелік кодів товарів, які є товарами оборонного призначення, які будуть&nbsp; звільнятися від оподаткування. Ми ці коди погодили з нашим виробником зброї, у тому числі з Укроборонпромом. І окремо хотів би зазначити, що ми в законі прописуємо, що підставою для звільнення складових товарів оборонного… складових, які будуть в подальшому складовими товарами оборонного… товарів оборонного призначення є кінцевий споживач.</p>
<p>Це стосується виключно тих двигунів, тих шассі, тих трансмісій, які в подальшому будуть встановлені на БТРи, де кінцевим споживачем є Міноборони або Нацгвардія, або інший підрозділ, який сьогодні захищає Україну.</p>
<p>Тому враховуючи, що ми потужно опрацювали цей законопроект, враховуючи, що у нас є нагальна необхідність терміново прийняти його, прошу цей законопроект підтримати. Підтримати потужно всією залою і проголосувати його як за основу, так і в цілому як закон.</p>
<p>Дякую. Слава Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Співдоповідач – голова комітету Роман Насіров.</p>
<p>&nbsp;</p>
<p>10:53:13</p>
<p>НАСІРОВ Р.М.</p>
<p>Шановний пане Голово, шановні колеги, шановні народні депутати! Комітет Верховної Ради&nbsp; з питань податкової та митної політики на своєму засіданні 4 лютого розглянув законопроект реєстраційний номер 1694. Цей законопроект є пов'язаним із законопроектом реєстраційний номер 1695, яким вносяться аналогічні зміни до Митного кодексу України.</p>
<p>Народні депутати України, члени комітету, цілком підтримують законопроект. Проте комітет однозначно вважає, що ввозити товари для виробництва продукції оборонного призначення без сплати податку на додану вартість необхідно тільки за умови чіткого визначення кодів згідно УКТ ЗЕД. Тому пропонуємо перелік товарів визначити у законопроекті (реєстраційний номер 1695)&nbsp; зміни до статті 287 Митного кодексу України, який комітетом також підтримується. А в змінах до Податкового кодексу України передбачити посилання на цю статтю.</p>
<p>Крім того, комітет вважає, що Кабінет Міністрів України має чітко визначити не тільки процедури цільового використання ввезених без сплати ПДВ товарів, а і особливості їх ввезення, про що необхідно також зазначити у законопроекті.</p>
<p>Усі пропозиції, що були озвучені на засіданні комітету, наразі враховано у доопрацьованому законопроекті номер 1694. Тому комітет пропонує прийняти доопрацьований законопроект за основу і в цілому як закон. Крім того, прошу дати доручення Головному юридичному управлінню Апарату Верховної Ради&nbsp; України та Комітету Верховної Ради&nbsp; України з питань податкової та митної політики підготувати текст закону на підпис Голові Верховної Ради&nbsp; України з урахуванням техніко-юридичних поправок.</p>
<p>Прошу підтримати. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.&nbsp;Запишіться,&nbsp;два – "за", два – "проти".</p>
<p>Сергій Соболєв, "Батьківщина", будь ласка.</p>
<p>&nbsp;</p>
<p>10:55:17</p>
<p>СОБОЛЄВ С.В.</p>
<p>Соболєв, "Батьківщина".</p>
<p>Я хотів би, щоб автор законопроекту почув чітку думку нашої фракції, вона полягає в наступному. Ми хотіли б чітко розуміти, чи є коди, які відповідають номенклатурі продукції? Будь-які закиди про те, що це неможливо, я хочу нагадати, цей парламент голосував за спеціальний Закон про "танковий" контракт в Пакистані, і ці коди були встановлені, а далі вони були засекречені. Це дає можливість не зловживати при поставках такої продукції.</p>
<p>І друге. Нам дуже важливо, щоб не було ніяких зловживань і тому санкції, які передбачаються в разі, які така продукція поставлялася не військового призначення, повинні чітко бути визначені в самому тілі закону.</p>
<p>За умови цих двох поправок цей закон може бути ухвалений. Ще раз, коди, що є найважливіше. Тому що, якщо не вказані коди, почнуться зловживання з продукцією. Далі коди шифруються і засекречуються. Це дає можливість чітко діяти в межах нашого законодавства, яке забороняє це розповсюджувати таку інформацію.</p>
<p>І друге, це санкції, в разі, якщо продукція поставляється не за призначенням, повинна бути відповідальність горе-бізнесменів, які зловживають цим. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Андрій Тетерук, "Народний фронт", з місця.</p>
<p>&nbsp;</p>
<p>10:56:49</p>
<p>ТЕТЕРУК А.А.</p>
<p>Прошу передати слово Сюмар Вікторії.</p>
<p>&nbsp;</p>
<p>ГОЛОВУЮЧИЙ. Вікторія Сюмар.</p>
<p>&nbsp;</p>
<p>10:56:55</p>
<p>СЮМАР В.П.</p>
<p>Шановні колеги, "Народний фронт" категорично підтримує всі законопроекти, які спрямовані на посилення вітчизняного військово-промислового комплексу і на переоснащення нашої армії. Водночас, ми наполягаємо на тому, що цей законопроект має бути чітко узгоджений з Кабінетом Міністрів і з Міністерством фінансів. Ми сьогодні ведемо дуже складні переговори з Міжнародним валютним фондом і продовжуємо інколи дуже часто політику зниження податкового навантаження. Нам треба розуміння,&nbsp;&nbsp; наскільки це вплине на баланс бюджету. Тому наша пропозиція: ми підтримуємо цей законопроект в цілому, проводимо відповідні консультації, перепрошую, за основу, підтримуємо законопроект за основу в першому читанні, далі проводимо консультації із Кабінетом Міністрів, визначаємо ці&nbsp;&nbsp; позиції з тим, аби він був ухвалений і ми не нашкодили&nbsp; і позиції Кабміну, і відповідно Державному бюджету.&nbsp; Дякую!</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Будь ласка, народний депутат Гордєєв,&nbsp; "Блок Петра Порошенка".</p>
<p>&nbsp;</p>
<p>10:57:57</p>
<p>ГОРДЄЄВ А.А. Прошу передати слово Розенблату.</p>
<p>&nbsp;</p>
<p>ГОЛОВУЮЧИЙ.&nbsp; Народний депутат Розенблат.</p>
<p>&nbsp;</p>
<p>10:58:02</p>
<p>РОЗЕНБЛАТ Б.С.&nbsp;</p>
<p>Шановні колеги! Я&nbsp; прошу всіх підтримати даний законопроект в першому читанні і взяти його за&nbsp; основу, тому що&nbsp; сьогодні наші підприємства "Оборонпрому" дуже&nbsp; потребують&nbsp;&nbsp;&nbsp;&nbsp;&nbsp; достойного обладнання, а також інгридієнтів, якими&nbsp; …&nbsp; сьогодні наші підприємства.&nbsp;&nbsp; Я не буду казати про те, що сьогодні&nbsp; багато імпорту іде&nbsp; із Китайської Народної Республіки, яка сьогодні не відповідає нормам. Тому сьогодні для того, щоб купити якісне обладнання із Німеччини і всі необхідні матеріали треба, щоб воно було без митного контролю. Тому я прошу всіх підтримати даний законопроект і дослухатись до&nbsp; тих поправок, які сьогодні потребують з Кабінетом Міністрів узгодження.&nbsp; Дякую!</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Дякую!</p>
<p>Будь ласка, Олександр Нечаєв,&nbsp; "Опозиційний блок".&nbsp;&nbsp;&nbsp;</p>
<p>&nbsp;</p>
<p>10:58:50</p>
<p>НЕЧАЄВ О.І.</p>
<p>Долженкову Олександру надайте&nbsp; слово,&nbsp; будь ласка.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Будь ласка, Олександр Долженков.</p>
<p>&nbsp;</p>
<p>10:58:54</p>
<p>ДОЛЖЕНКОВ О.В.&nbsp;</p>
<p>Шановні колеги! Ну по-перше, я не пам'ятаю, щоб&nbsp; на засіданні комітету приймалося рішення про підтримку вказаного законопроекту в цілому – це по-перше. Тому що члени&nbsp; комітету і дійсно&nbsp; це справедливо,&nbsp; висловлювали&nbsp; свої&nbsp; зауваження щодо конкретизації в розрізі переліку товарів, які ввозяться в митному режимі імпорту продукції оборонного призначення. Під риторикою потужної підтримки всіма членами фракцій, членами&nbsp;&nbsp; коаліції вітчизняного оборонного-промислового комплексу, ми зараз неконтрольовано&nbsp; роздаємо&nbsp; податкові пільги А саме: пільги від звільнення&nbsp; оподаткування&nbsp; ПДВ при імпорті продукції&nbsp; та пільги щодо звільнення&nbsp; від сплати ввізного мита продукції оборонного призначення.</p>
<p>Хочу застерегти, що вказаними пільгами можуть зловживати і відповідно завозитись продукція, яка жодним чином не має відношення до продукції оборонного призначення. Відповідно до Закону&nbsp; України&nbsp;&nbsp;&nbsp;&nbsp;про державне замовлення. Продукція оборонного призначення містить дуже широке визначення і воно не конкретизовано відповідними кодами зовнішньоекономічної діяльності. Фракція "Опозиційний блок" наполягає на тому, щоб вказана пільга була конкретизована, як було сказано попередніми доповідачами, відповідно були зазначені коди для того, щоб не здійснювати зловживань. І по-друге, у зв'язку з цим зауваженням, ми категорично проти голосування вказаного законопроекту в цілому, оскільки це порушує Закон України "Про Регламент Верховної Ради України", оскільки в залі пленарного засідання прозвучали зауваження. Дякую.</p>
<p>&nbsp;</p>
<p>ГОЛОВУЮЧИЙ. Дякую. Народний депутат Тимчук, "Народний фронт". З місця, будь ласка.</p>
<p>&nbsp;</p>
<p>11:00:47</p>
<p>ТИМЧУК Д.Б.</p>
<p>Дмитро Тимчук, "Народний фронт".</p>
<p>З приводу зауваження "Опозиційного блоку". В законопроекті чітко прописано, що ці пільги стосуються лише тих вузлів і агрегатів, якими будуть укомплектовані зразки озброєння та військової техніки, що йдуть на державне оборонне замовлення. Будь-яких інших зразків це не стосується, це по-перше. По-друге, взагалі навіщо цей законопроект потрібен? Зараз&nbsp; задаюся запитанням, чому, наприклад, нашій армії дешевше закупати бронетехніку десь в Польщі ніж закупати у власних виробників? Ми якраз цим законопроектом і даємо відповідь&nbsp; на це запитання, що наша оборонка повинна працювати для озброєних формувань України якраз за найнижчими цінами. Дякую.</p>
<p>&nbsp;</p>
<p>ГОЛОВУЮЧИЙ. Дякую, шановні колеги.</p>
<p>Немає бажаючих більше виступати з цього приводу. Ми почули спільну позицію народних депутатів щодо голосування за основу даного законопроекту (реєстраційний номер 1695). Тому я прошу народних депутатів зайняти свої робочі місця.</p>
<p>Ми переходимо до голосування за законопроект (реєстраційний номер 1695) за назвою проект Закону про внесення змін до статті 287 Митного кодексу України щодо створення сприятливих умов для забезпечення виконання контрактів та договорів державного оборонного замовлення (реєстраційний номер 1695).</p>
<p>Вноситься пропозиція голосувати даний законопроект за основу. Я прошу народних депутатів зайняти свої робочі місця! Шановні народні депутати,&nbsp; займіть,&nbsp; будь ласка,&nbsp; свої робочі місця! Голосуємо! 1695 - реєстраційний номер, за основу. За основу. За основу.</p>
<p>&nbsp;</p>
<p>11:02:55</p>
<p>За-275</p>
<p>Дякую. Рішення прийнято.</p>
<p>На ваш розгляд вноситься законопроект (реєстраційний номер 1694) проект Закону про внесення змін до статті 197 Податкового кодексу України (щодо створення сприятливих умов для забезпечення виконання контрактів та договорів державного оборонного замовлення).</p>
<p>Вноситься пропозиція розглянути даний законопроект за скороченою процедурою. Прошу визначатись, народних депутатів, щодо розгляду за скороченою процедурою.</p>
<p>&nbsp;</p>
<p>11:03:38</p>
<p>За-204</p>
<p>Дякую. Рішення прийнято.</p>
<p>Будь ласка,&nbsp; доповідає народний депутат Вінник Іван Юлійович.</p>
<p>&nbsp;</p>
<p>11:03:49</p>
<p>ВІННИК І.Ю.</p>
<p>Шановні колеги! Цей законопроект є похідним від того, який ми щойно проголосували і це стосується звільнення від оподаткування все що стосується операцій по цих складових товарів оборонного призначення, яких ми звільняємо від мита, від оподаткування та від акцизу під час розмитнення.</p>
<p>Ви знаєте, коли ми говоримо, що ми потужно підтримали військово-промисловий комплекс України, коли ми підтримали Збройні Сили України, я&nbsp; хотів би зазначити одну таку деталь. Деталь стосується того, що на закупівлю нових озброєнь передбачено 6 мільярдів гривень державних гарантій. І, якщо порахувати від загальної кількості грошей скільки було фінансів виділено на нові озброєння – це більше 70 відсотків. Тобто, коли ми говоримо, що ми підтримали фінансово вже військово-промисловий комплекс України – це не зовсім так. Тому, що механізму як нам конвертувати державні гарантії в гроші, фактично&nbsp; не існує, він тільки в роботі напрацьовується. Тому не треба критикувати сьогодні розробників законопроекту, що ми, дійсно, здійснюємо навантаження на державний бюджет. Шість мільярдів&nbsp; гривень на закупівлю нових озброєнь будуть фінансуватися не з бюджету України, а з інших джерел, це крапку. Тому я прошу підтримати цей важливий законопроект як похідний від змін до Митного кодексу, який ми сьогодні підтримали. Тому що це підвищує боєздатність української армії, це підвищує надійність наших озброєнь, танків, БТРів, це дає можливість нам сьогодні оснащувати нашу зброю сучасною іноземною.... імпортними складовими, які не ламаються під час бою, це двигуни, які не глохнуть, це приціли нічного бачення, які сьогодні завозяться в Україну, це тепловізори, які ми встановлюємо на танки. Це дуже важливий законопроект і він дійсно зможе нам допомогти перемогти агресора – Російську Федерацію, яка сьогодні брутально напала на мирну державу Україну. Якщо ми хочемо забезпечити мир – ми мусимо&nbsp; до зубів озброїти українську армію, ми мусимо розбудувати нашу економіку, але спершу ми переможемо російського...</p>
<p>&nbsp;</p>
<p>ГОЛОВУЮЧИЙ. Дякую. Будь ласка, співдоповідач – Роман Насіров голова профільного комітету.</p>
<p>&nbsp;</p>
<p>11:06:09</p>
<p>НАСІРОВ Р.М.</p>
<p>Шановний пане Голово, шановні колеги, як вже зазначалося, законопроекти (1694) та (1695) пов'язані, якими вносяться зміни до Податкового та Митного кодексу України. Комітет цілком підтримує ці пропозиції. І ми пропонуємо прийняти законопроекти за основу і в цілому як закон. Також прошу додати доручення Головному юридичному управлінню Апарату Верховної Ради та Комітету Верховної Ради України з питань податкової та митної політики підготувати текст закону на підпис Голові Верховної Ради України з урахуванням техніко-юридичних поправок. Дякую за увагу.</p>
<p>&nbsp;</p>
<p>ГОЛОВУЮЧИЙ. Будь ласка, запишіться: 2 – за, 2 – проти.</p>
<p>Будь ласка, "Народний Фронт", народний депутат Віталій Корчик.</p>
<p>&nbsp;</p>
<p>11:07:14</p>
<p>КОРЧИК В.А.</p>
<p>Прошу передати слово народному депутату Тетеруку.</p>
<p>&nbsp;</p>
<p>ГОЛОВУЮЧИЙ. Будь ласка, Андрій Тетерук, "Народний Фронт".</p>
<p>&nbsp;</p>
<p>ГОЛОС ІЗ ЗАЛУ. Сюмар передайте! Сюмар!</p>
<p>&nbsp;</p>
<p>ГОЛОВУЮЧИЙ. Вікторія Сюмар. Будь ласка, Вікторія Сюмар.</p>
<p>&nbsp;</p>
<p>11:07:30</p>
<p>СЮМАР В.П.</p>
<p>Шановні колеги, знову ж таки, позиція як і щодо попереднього законопроектe. Очевидно, що деякі речі треба робити, але чіткіше і більш детальніше попрацювати над ним потрібно спільно з урядом і з іншими структурами, з Оборонпромом? для того, аби ми мали чіткіші відповіді на питання, які виникають у депутатів нашої фракції з цього приводу і у Міністерства фінансів.</p>
<p>Тому пропозиція, пане Голово, проголосувати його за основу, далі провести відповідні консультації.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Степан Барна, "Блок Петра Порошенка".</p>
<p>&nbsp;</p>
<p>11:08:12</p>
<p>БАРНА С.С.</p>
<p>Степан Барна, "Блок Петра Порошенка".</p>
<p>Шановні колеги, ми маємо чітко розуміти, що в&nbsp; умовах, коли народ України створив армію, коли волонтери підтримують армію і її озброюють, в тому числі відповідними засобами технічними, ми маємо також долучитися до цього питання. Принципово якраз стоїть в тому, що більшість засобів, зокрема приборів нічного бачення, технічних елементів, котрі потребує наша армія, вони постачають з-за кордону. Об'єктивно ми маємо розуміти, що першочерговим є сьогодні забезпечення нашої армії і підтримки тих напрацювань, котрі зроблені сьогодні волонтерами. Тому&nbsp; я прошу терміново прийняти даний закон за основу і за скороченою процедурою його прийняти в цілому. Це надзвичайно важливо і потребує вся Україна, і потребує український фронт. Дякую.</p>
<p>&nbsp;</p>
<p>ГОЛОВУЮЧИЙ. Дякую. Народний депутат Гусак Володимир Георгійович, "Опозиційний блок".</p>
<p>&nbsp;</p>
<p>11:09:11</p>
<p>ГУСАК В.Г.</p>
<p>Прошу передати слово депутату Долженкову.</p>
<p>&nbsp;</p>
<p>ГОЛОВУЮЧИЙ. Народний депутат Долженков.</p>
<p>&nbsp;</p>
<p>11:09:18</p>
<p>ДОЛЖЕНКОВ О.В.</p>
<p>Дякую. Шановний пане Голово, шановні колеги! Хочу одразу відзначити, зо оскільки законопроекти 1694 та 1695 є взаємопов'язаними, то відповідно законопроект номер 1695, який вносить зміни до Податкового кодексу України статті 197, в цілому прийматися не може. Це, по-перше.</p>
<p>По-друге. Дійсно, в законопроекті номер 1695 відсутній чіткий перелік, як мною було вже попередньо зазначено, щодо законопроекту 1694,&nbsp; &nbsp;перелік тієї продукції оборонного призначення, яка може бути звільнена від оподаткування ПДВ в операціях щодо ввезення в митному режимі імпорту та операціях щодо постачання на митну територію України.</p>
<p>У зв'язку з тим фракція "Опозиційний блок" наполягає на тому, щоб не порушували Регламент Верховної Ради України, не приймали вказаний законопроект в цілому, по-перше. А, по-друге, внести відповідні зміни в зазначений законопроект щодо конкретизації тієї продукції оборонного призначення, щодо якої можуть застосовуватися податкові пільги. Адже це може спровокувати неконтрольоване, ще раз підкреслюю, неконтрольоване використання податкових пільг, які зараз намагаються надати в цій залі тим несумлінним імпортерам, які можуть ввозити поза митним контролем відповідну продукцію. І не голосувати за нього в цілому. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Сергій Соболєв, "Батьківщина" .</p>
<p>&nbsp;</p>
<p>11:11:02</p>
<p>СОБОЛЄВ С.В.</p>
<p>Сергій Соболєв, "Батьківщина" . Шановні колеги, без сумніву, ми підтримуємо всі законопроекти, які йдуть на зміцнення обороноздатності країни. Але так само, як колеги наші по коаліції, ми виступаємо за те, що аналіз повинен бути наданий Кабінетом Міністрів України.</p>
<p>Цей законопроект є унікальним в розумінні того, як можна звільняти суб'єкти підприємницької діяльності, а не види продукції, які безпосередньо будуть завозитися на митну територію країну. Це призведе до значних зловживань.</p>
<p>Саме ні в якому разі не голосувати в цілому за цей законопроект, проаналізувати його на корупційну складову і визначити чітко, по номенклатурі продукції, а не по суб'єктах підприємницької діяльності, які звільняються від оподаткування. Бо це призведе до наслідків, коли бюджет буде повністю розбалансований. Дякую.</p>
<p>&nbsp;</p>
<p>ГОЛОВУЮЧИЙ. Дякую. Шановні колеги, обговорення завершено.</p>
<p>Будь ласка, народний депутат Гіршфельд.</p>
<p>&nbsp;</p>
<p>11:12:20</p>
<p>ГІРШФЕЛЬД А.М.</p>
<p>Гіршфельд Анатолій, 179 округ, група "Воля народу".</p>
<p>Я полностью поддерживаю коллег, потому что на этом этапе очень важно не только создать условия&nbsp; для импорта, а и четко дифференцировать группы товаров, которые мы будем развивать&nbsp; на территории Украины&nbsp; благодаря созданию более благоприятных условий и которые будем в дальнейшем импортировать. Потому что без этого мы будем импортозависимую иметь оборонную отрасль,&nbsp; от которой зависит сегодня безопасность страны. Поэтому я хотел бы присоединиться и четко определить перечень тех товаров, по&nbsp; которым будут даны льготы.</p>
<p>И очень опасная практика – применять&nbsp; НДС освобождение полностью к предприятию, которое имеет разные виды&nbsp; деятельности, в том числе необоронную. Мы создаем условия для того, чтобы налоговая могла завтра&nbsp; применять к этим&nbsp; предприятиям&nbsp; различные штрафные меры.&nbsp; Поэтому закон&nbsp; нужно принимать за… в первом чтении и дальше его дорабатывать. Спасибо.</p>
<p>&nbsp;</p>
<p>ГОЛОВУЮЧИЙ. Дякую. Всі висловили свою позицію.&nbsp;</p>
<p>Шановні народні депутати, прошу, займайте свої&nbsp; робочі місця. Переходимо до голосування. За основу.&nbsp; Реєстраційний номер проекту 1694, проект Закону про внесення змін до статті 197 Податкового кодексу України (щодо створення сприятливих умов для забезпечення виконання контрактів та договорів державного оборонного замовлення). Висловлена позиція всіх фракцій. Вноситься пропозиція&nbsp; прийняти даний законопроект за основу.</p>
<p>Прошу голосувати щодо прийняття за основу.&nbsp; За основу. Прошу голосувати за основу.</p>
<p>&nbsp;</p>
<p>11:14:23</p>
<p>За-270</p>
<p>Рішення прийнято. Дякую, шановні колеги.</p>
<p>Переходимо до наступного питання&nbsp; порядку денного. Проект Закону про внесення змін до деяких законодавчих актів України щодо забезпечення захисту майнових прав акціонерів (реєстраційний номер 1839). Внесена пропозиція розглядати даний законопроект за скороченою процедурою.</p>
<p>Прошу визначитися щодо розгляду даного законопроекту за скороченою процедурою.</p>
<p>&nbsp;</p>
<p>11:15:09</p>
<p>За-189</p>
<p>Рішення прийнято.</p>
<p>Будь ласка, доповідач заступник міністра юстиції Антон Володимирович Янчук. Співдоповідає голова профільного комітету Іванчук Андрій Володимирович. Прошу підготуватися.</p>
<p>&nbsp;</p>
<p>11:15:27</p>
<p>ЯНЧУК А.В.</p>
<p>Шановні народні депутати, проектом пропонується внести зміни до законодавства стосовно акціонерних товариств, а саме: 3 вагомі зміни.</p>
<p>Перша зміна. Пропонується змінити вимогу до кворуму загальних зборів акціонерного товариства з поточного правила не менш як 60 відсотків голосуючих акцій на правило більш як 50 відсотків голосуючих акцій. При цьому важливо зауважити, що це стосуватиметься як простих, так і привілейованих акцій як приватної, так і державної форм власності.</p>
<p>Тут також варто зазначити, що за Цивільним кодексом України усі суб’єкти права власності є рівними перед законом. Відповідно власники акцій повинні мати однакові права в частині впливу на визначення кворуму загальних зборів, не залежно від форми власності на акції.</p>
<p>Друга пропонована зміна. Пропонується посилити гарантії прав акціонерів на одержання дивідендів. Пропонується встановити правило, що в разі невиплати акціонерним товариством дивідендів у встановлений строк, акціонери зможуть скористатися можливістю стягнення дивідендів за рахунок виконавчого напису нотаріуса або за рахунок судового наказу, одержаного за наслідками наказного провадження в суді.</p>
<p>Третя і остання ініціатива. Пропонується наділити загальні збори акціонерів правом приймати рішення щодо виплати дивідендів у строк менший, ніж передбачено законом. Наразі такого права у загальних зборів немає. І цей строк становить 6 місяців, відповідно не може бути зменшений за рішенням загальних зборів.</p>
<p>Отже, враховуючи викладене, пропонується прийняти&nbsp;прийняти проект за основу з дорученням головному комітету підготувати його до другого читання доопрацювавши положення з врахуванням змін внесених…</p>
<p>&nbsp;</p>
<p>ГОЛОВУЮЧИЙ. прошу дайте завершити. Завершуйте.</p>
<p>&nbsp;</p>
<p>ЯНЧУК А.В. Отже, пропонується прийняти проект за основу з дорученням головному комітету підготувати його до другого читання, доопрацювавши положення з урахуванням змін вже внесених Законом України про внесення змін до статті 41 Закону України про акціонерні товариства щодо кворуму загальних зборів акціонерних товариств з мажоритарними, корпоративними правами держави.</p>
<p>Дякую. Прошу підтримати.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, співдоповідає голова Комітету з питань економічної політики Андрій Володимирович Іванчук.</p>
<p>&nbsp;</p>
<p>11:18:46</p>
<p>ІВАНЧУК А.В.</p>
<p>Шановний пане Голово! Шановні народні депутати!</p>
<p>Законопроект 1839 був розглянутий Комітетом з економічної політики на засіданні 4 лютого і комітетом було прийнято рішення рекомендувати парламенту прийняти даний законопроект в першому читанні за основу.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, запишіться два – "за", два – "проти".</p>
<p>Будь ласка, "Народний фронт", Вікторія Сюмар.</p>
<p>&nbsp;</p>
<p>11:19:48</p>
<p>СЮМАР В.П.</p>
<p>Шановні колеги, надзвичайно важливий законопроект урядовий 1839, який має на меті повернути контроль держави за державними акціонерними товариствами.</p>
<p>Законопроект абсолютно комплексний. Уряд фактично розробив документ, який дозволяє йому повернути контроль над цими підприємствами. Усі ті дорікання, які існували до того по законопроекту, далеко не досконалому, 1013, який не давав такої можливості, прибрані в цьому законопроекті.</p>
<p>Це сьогодні для всіх нас, очевидно, виклик, наскільки кожен з нас сьогодні працює в інтересах держави і в інтересах того, аби ми сьогодні змогли акумулювати максимальні кошти, які дуже часто належать олігархам, на користь української держави акумулювати їх в бюджеті. Це стосується, зокрема, і виплат дивідендів.</p>
<p>Ми закликаємо всіх наших партнерів по коаліції показати відданість цій ідеї повернення контролю держави над акціонерними товариства і підтримати урядовий законопроект. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Олег Ляшко, Радикальна партія.</p>
<p>&nbsp;</p>
<p>11:20:54</p>
<p>ЛЯШКО О.В.</p>
<p>Олег Ляшко, Радикальна партія. Шановні колеги народні депутати, я звертаюся до вас з уклінним проханням підтримати урядовий законопроект.</p>
<p>Урядовий законопроект, це до відома громадян, які зараз нас дивляться, полягає з двох норм. Перше – запроваджується норма щодо кворуму 50 плюс 1 з моменту прийняття закону, з моменту його опублікування. І друга норма – обов'язковість сплати дивідендів. Адже сьогодні ми маємо багато випадків, коли дивіденди нараховуються, але не сплачуються, особливо там, де державна частка. І ті, хто сьогодні реально керує державними підприємствами, тобто олігархи, вони не сплачують дивідендів.</p>
<p>Цей законопроект, і я радий, що уряд нарешті після того, коли парламент підняв цю важливу тему, уряд нарешті сам ініціював і вніс до Верховної Ради&nbsp; законопроект, який реально дає можливість прикрутити олігархам хвоста, не залежно від того, як прізвища цих олігархів.</p>
<p>Тому ми підтримуємо цей законопроект і звертаємося до залу його голосувати. Оце називається реальна деолігархізація економіки. Далі, я сподіваюся, ми в Верховній Раді побачимо законопроект про націоналізацію майна, зокрема телерадіокомпаній, які належать олігархам. Далі, я сподіваюся, ми у Верховній Раді проголосуємо законопроект про повернення до державної власності надр, землі, тощо. Бо треба починати&nbsp; боротьбу не з найнужденніших,&nbsp;&nbsp; не з тих&nbsp; у кого немає і так зайвої копійки, а треба&nbsp; боротися&nbsp; з олігархічною системою&nbsp; влади, і&nbsp; економіки, яка сьогодні побудована&nbsp; в нашій країні, і через&nbsp; яку сьогодні страждають усі українські громадяни.</p>
<p>Тому я закликаю&nbsp; український парламент: всі,&nbsp; в одному пориві, єдинодушно&nbsp; боротися&nbsp; з олігархами,&nbsp; боротися з цією язвою на тілі українського суспільства.&nbsp; &nbsp;Слава&nbsp; Україні!</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Дякую! Будь ласка, Єгор Соболєв,&nbsp; "Самопоміч".</p>
<p>&nbsp;</p>
<p>11:23:00</p>
<p>СОБОЛЄВ Є.В.</p>
<p>Прошу передати слово&nbsp; Вікторії Пташник.</p>
<p>&nbsp;</p>
<p>ГОЛОВУЮЧИЙ.&nbsp; Вікторія Пташник.</p>
<p>&nbsp;</p>
<p>11:23:08</p>
<p>ПТАШНИК В.Ю.&nbsp;</p>
<p>Шановні колеги! Я хочу звернути увагу, що місяць тому ми прийняли подібний законопроект де знизили кворум,&nbsp; який був підписаний і опублікований в офіційних виданнях. А що ми хочемо зробити&nbsp; даним законопроектом?&nbsp;&nbsp; Ми хочемо внести суперечність&nbsp; щодо того, коли саме буде набувати чинності норма про&nbsp; зниження кворуму в акціонерних товариствах приватної форми власності.</p>
<p>Якщо&nbsp; ми дійсно, по-справжньому хочемо вирішити&nbsp; питання з "Укрнафтою",&nbsp; ми маємо підтримати не даний законопроект, а законопроект, який ми тільки що внесли до порядку денного сесії номер 2045, яким вносяться зміни якраз&nbsp; в норму, яка стосується акціонерних товариств державної форми власності&nbsp; і на разі, вирішити питання&nbsp; щодо&nbsp; "Укрнафти".&nbsp; Цим же законопроектом, якщо ми за нього проголосуємо,&nbsp; ми знизимо повністю інвестиційну привабливість&nbsp; України, тому що, я звертаю увагу,&nbsp; що норми даного законопроекту&nbsp; набувають чинності в день наступний за днем&nbsp; опублікування тобто всі наші інвестори, які на разі мають і планують&nbsp; свої бізнес-структури&nbsp;&nbsp;&nbsp; і свої бізнес-плани, не&nbsp; зможуть перебудуватися, і почати&nbsp; господарську діяльність у відповідності до вимог сьогодення.</p>
<p>Крім того, я хочу звернути увагу, що норми щодо виплати&nbsp; дивідендів і передачі частини корпоративних&nbsp;&nbsp; спорів судам цивільного провадження, наказного провадження цивільним судам, вони прописані таким чином, що будь-які спори, навіть спори, які виникають в акціонерних товариствах, де не приймалося рішення про дивіденди, можуть бути розглянуті в будь-яких судах.</p>
<p>&nbsp;</p>
<p>ГОЛОВУЮЧИЙ. Юрій Воропаєв, "Опозиційний блок", будь ласка.</p>
<p>&nbsp;</p>
<p>11:25:18</p>
<p>ВОРОПАЄВ Ю.М.</p>
<p>Уважаемые коллеги, если вы прочитаете этот закон, он маленький, две странички, то вы увидите, что там всего-на-всего две нормы. Норма один, начну с конца, это понижение планки кворума до 50 процентов. Благополучно Верховная Рада приняла закон, автор Ляшко, и Президент уже подписал эту норму, это уже урегулировано. И норма два, которая в этом законе есть, это возврат судебных споров по оплате дивидендов из хозяйственных судов в районные суды.</p>
<p>Хочу вам напомнить, лет пять-шесть назад эта Верховная Рада приняла закон, учитывая, что было у нас огромное количество судебных споров в районных судах по рейдерству, и сказала, чтобы рейдер был виден, все корпоративные споры должны рассматриваться в хозяйственном суде, только в одном, по месту нахождения предприятия. В этом случае ни эмитент, ни акционеры не могут прозевать и проморгать судебные решения, которые бы принимались в районных судах в черт его знает где и остановили, заблокировали работу предприятий.</p>
<p>Что в итоге сейчас получится, если вы этот закон проголосуете? Назад возвратят в районные суды корпоративные споры, связанные с вопросом проведения собраний, с вопросом участия в собраниях акционеров, с вопросом решении акционеров в опыте дивидендов и уплата дивидендов. Что в итоге получится? Районный суд города Джанкой, Джанкой сейчас нельзя говорить, Калуша, например, примет решение запретить выплачивать дивиденды "Укрнафтой" или например другого предприятия, или наоборот, совершенно правильно. И в итоге получится, что это решение районного суда будет лежать в столе у кого-нибудь, вы о нем знать ничего не будете. Но в нужный момент оно вылезет и заблокирует вам ту же самую уплату дивидендов.</p>
<p>&nbsp;</p>
<p>ГОЛОВУЮЧИЙ.&nbsp; Дайте завершити, будь ласка.</p>
<p>&nbsp;</p>
<p>ВОРОПАЄВ Ю.М. На комитете я спросил, представителя Минюста и комиссии по ценным бумагам, а если есть жалобы на уплату дивидендов? Нет. Не было. Для другой цели закон нужен – для рейдерства.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; народний депутат Різаненко, "Блок Петра Порошенка". Потім Сергій Соболєв.</p>
<p>&nbsp;</p>
<p>11:27:53</p>
<p>РІЗАНЕНКО П.О.</p>
<p>Народний депутат Різаненко, "Блок Петра Порошенка". Даним законопроектом як правильно сказано планується унормувати дві речі, одна з них це саме кворум, пониження з 60 до 50. Але я хочу нагадати, шановним депутатам, що зовсім недавно ми проголосували законопроект 1310, яким уже понизили кворум до 50 відсотків. З єдиним виключенням, що для підприємств з державною участю - одразу, а для всіх інших - з 1 січня 2016 року.</p>
<p>Хочу звернути увагу, що якраз законопроект Кабміну не враховує, що вже були внесені зміни до відповідних статей. Сам підхід, пониження кворуму до 50 для всіх, він правильний і він якраз унеможливить подання позовів про визнання даного закону як такого, що суперечить Конституції.</p>
<p>Тому я пропоную прийняти цей законопроект виключно в першому читанні і врахувати, що до цього були внесені зміни до Закону "Про акціонерні товариства" законом 1310. Тому що при…</p>
<p>&nbsp;</p>
<p>ГОЛОВУЮЧИЙ.&nbsp; Прошу, дайте завершити.</p>
<p>&nbsp;</p>
<p>11:29:08</p>
<p>РІЗАНЕНКО П.О.</p>
<p>Прийняття його в тому вигляді по кворуму знову зробить його не робочим. Тому закликаю голосувати тільки в першому читанні.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Будь ласка,&nbsp; Сергій Соболєв, "Батьківщина".</p>
<p>&nbsp;</p>
<p>11:29:20</p>
<p>СОБОЛЄВ С.В.</p>
<p>Сергій Соболєв, "Батьківщина". Шановні колеги! Всі пам'ятають&nbsp; чудово розквіт рейдерства, який панував в країні буквально ще 5-6 років назад. Наше рішення, яке ми ухвалювали передавши фактично тотальний прозорий контроль за розглядом справ, де фактично власник однієї акції, ми їх відбирати пакети у всіх інших, ми фактично зробили цю систему прозорою. Тут, в цьому законопроекті є ще друга норма. І я до представників уряду звертаюсь, як ви могли додуматися до норми, коли нотаріус приписом буде зобов'язувати це робити, не тільки в судах районних, а ще й нотаріус приписом? Це закон, який зруйнує всю систему акціонерних товариств. Саме тому ми наполягаємо: не ставити його на голосування, відхилити, на доопрацювання і після доопрацювання внести його в сесійний зал, не грайтесь із цим.</p>
<p>&nbsp;</p>
<p>ГОЛОВУЮЧИЙ. Будь ласка, заключне слово, Міністерство юстиції.</p>
<p>&nbsp;</p>
<p>11:30:37</p>
<p>ЯНЧУК А.В.</p>
<p>Шановні народні депутати. Шановні народні депутати, дуже дякую вам за коментарі та критику, особливо за подвійне нагадування про законопроект прийнятий (1310). Однак я хочу наголосити, що (1310) підходить до&nbsp; вирішення проблеми наполовину, тобто там мова іде лише про планку кворуму "50 плюс 1" для підприємств, які знаходяться у безпосередній державні й власності. Наш законопроект пропонує встановити це правило для всіх акціонерних товариств, незалежно від форми власності. Суб'єкти права власності є рівними, за інших умов це може бути кваліфіковане як&nbsp; певним чином дискримінація.</p>
<p>Друге, стосовно питань рейдерства. Мова йде про надання права акціонерам у спрощеному судовому порядку наказному або шляхом виконавчого напису нотаріуса вирішувати питання, стягувати виключно дивіденди. Будь-яких інших рішень стосовно... за цими двома процедурами суд приймати не зможе. Тому будь-яких загроз тут немає як таких. Дуже дякую. Прошу підтримати. І наголошую, що ми просили його прийняти в першому читанні і доопрацювати з урахуванням інших законодавчих актів. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Вікторія Сюмар і переходимо до голосування.</p>
<p>&nbsp;</p>
<p>11:32:14</p>
<p>СЮМАР В.П.</p>
<p>Шановні колеги, прошу почути уряд, оскільки йдеться зовсім не про рейдерство, а про виплату дивідендів. Це абсолютно різні речі.</p>
<p>По-друге, якщо ми тут заявили і зробили заявку на боротьбу з олігархами, то давайте з ними боротися, а не тільки, даруйте, говорити про це і приймати далеко не досконалі для цього закони. Треба їх вдосконалювати. І очевидно, що цей законопроект покликаний саме на це.</p>
<p>Є пропозиція від "Народного фронту": ухвалити за основу в першому читанні 1839 з врахуванням положення законопроекту 2045, який прибирає неточності із законопроекту 1013, довкола якого було чимало звинувачень. Ми мусимо це прибрати, ці неточності, щоб це запрацювало. Пропозиція: в першому читанні з пропозиціями 2045 зараз проголосувати, а далі серйозно його доопрацьовувати до другого читання. Дякую.</p>
<p>&nbsp;</p>
<p>ГОЛОВУЮЧИЙ. Олександра Кужель, будь ласка.</p>
<p>&nbsp;</p>
<p>11:33:19</p>
<p>КУЖЕЛЬ О.В.</p>
<p>Шановна пані Сюмар, я б хотіла, щоб ви мене почули. 2045 фракція "Батьківщина" буде підтримувати, тому що вона продовжує ідеологію, яку підтримав весь зал: наведення порядку з монополістами. Але, на жаль, в цьому законопроекті, який ви просите прийняти в першому читанні, і говорите про наведення порядку, хочу вам сказати, там повертається система тотального рейдерства, коли передаються справи до місцевих судів. Я передала Генеральній прокуратурі 83 справи по рейдерству, які за півроку жодним чином не розглядалися. Не можна передавати по рейдерству питання на місцевий рівень. Ми не будемо підтримувати цей законопроект.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Олег Березюк, "Самопоміч".</p>
<p>&nbsp;</p>
<p>11:34:20</p>
<p>БЕРЕЗЮК О.Р.</p>
<p>Ми дуже дякуємо Кабінету Міністрів, що справді перейнявся цією важливою проблемою, яка протягом двох місяців турбує нас. Але ми пропонуємо цей закон відправити на доопрацювання і під час доопрацювання поєднати норми цього закону з Законом номер 2045, винести в зал якісний спільний законопроект і проголосувати одноголосно і нормально. Дякую.&nbsp; <i>(Оплески)</i></p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, є пропозиція… перша пропозиція комітету профільного про те, щоби законопроект 1839 прийняти за основу. І пропозиція "Народного фронту"&nbsp;&nbsp; про те, щоби під час підготовки до другого читання цього законопроекту врахувати положення законопроекту 2045. Це перша пропозиція. Зараз ми її поставимо на голосування і визначимося голосуванням, чи вона може бути прийнятна.&nbsp; Тому, будь ласка,&nbsp; шановні народні депутати, прошу, займайте свої місця.&nbsp; Підготуємося до голосування.</p>
<p>Будь ласка,&nbsp; займіть свої місця. Підготуйтесь до голосування.&nbsp;</p>
<p>Вноситься на розгляд пропозиція щодо голосування за законопроект (реєстраційний номер 1839) тільки за основу з урахуванням при підготовці до другого читання положень, які містяться в законопроекті 2045. Так була&nbsp; сформульована пропозиція. Під час підготовки до другого читання.</p>
<p>Прошу голосувати 1839&nbsp; за основу. При підготовці до другого читання щодо підготовки законопроекту і положень 2045.</p>
<p>&nbsp;</p>
<p>11:36:17</p>
<p>За-175</p>
<p>Рішення не прийнято.</p>
<p>Повертаємося до розгляду даного законопроекту і будемо голосувати наступну пропозицію, наскільки я розумію. Будь ласка,&nbsp; щодо повернення до розгляду 1839. Якщо зараз не повернемося, він буде вважатися відхиленим. Будь ласка,&nbsp; щодо повернення до розгляду даний законопроект. За повернення. Повернення!</p>
<p>&nbsp;</p>
<p>11:36:58</p>
<p>За-132</p>
<p>Рішення не прийнято.</p>
<p>Шановні колеги! Немає слова "з процедури". Законопроект є відхиленим. У нас є наступний законопроект 2045.</p>
<p>І я дав доручення комітету негайно його розглянути і внести на розгляд засідання українського парламенту. На вечірнє засідання. Будь ласка, шановні колеги, 1839 відхилено.</p>
<p>Ідемо далі. Шановні колеги, є пропозиція законопроект 1647 розглянути після перерви, оскільки доповідач звернулася до фракції парламенту. Я думаю, що голосувати не треба, просто перенесемо.</p>
<p>На ваш розгляд вноситься законопроект, реєстраційний номер 0919. Проект Закону про внесення змін до деяких законів України щодо встановлення цін (тарифів), друге читання. Будь ласка, доповідає голова комітету Андрій Іванчук.</p>
<p>&nbsp;</p>
<p>Засідання веде ПАРУБІЙ А.В.</p>
<p>&nbsp;</p>
<p>11:38:40</p>
<p>ГОЛОВУЮЧИЙ. Андрій Володимирович Іванчук, будь ласка до доповіді. Законопроект 0919. Але перед тим я прошу, щоб…</p>
<p>Приготувалися до розгляду даного законопроекту 0919. Так, доповідайте.</p>
<p>&nbsp;</p>
<p>11:38:59</p>
<p>ІВАНЧУК А.В.</p>
<p>Шановний пане голово, шановні народні депутати, даний законопроект є перехідним з попереднього скликання. Ми його розглядали на комітеті. Була одна поправка, яку комітет не врахував, тому я прошу підтримати рішення комітету і підтримати даний законопроект в другому читанні в цілому. Дякую.</p>
<p>&nbsp;</p>
<p>ГОЛОВУЮЧИЙ. я хотів би сказати, що з усіх поправок, які були надані, лишень одна поправка відхилена і чи є потреба&nbsp; по кожній поправці окремо проходити, шановні депутати? Немає потреби. Тому є пропозиція підтримати даний законопроект і проголосувати.</p>
<p>Тому, будь ласка, ставиться на голосування проект Закону про внесення змін до деяких законів України щодо встановлення цін тарифів, 0919. Прошу визначатись шляхом голосування. Прошу проголосувати.</p>
<p>&nbsp;</p>
<p>11:40:18</p>
<p>За-206</p>
<p>Будь ласка, Сергій Соболєв.</p>
<p>&nbsp;</p>
<p>11:40:30</p>
<p>СОБОЛЄВ С.В.</p>
<p>Соболєв, "Батьківщина".</p>
<p>Шановні колеги, це дуже важливий законопроект. Це законопроект, який регулює питання встановлення цін і тарифів не лише НКРЕ, а затвердження економічного обґрунтування Мінекономіки.</p>
<p>Прохання все-таки повернутися ще раз до голосування. Всі поправки враховані. Це дає можливість подвійного контролю за тим, щоб монополісти не вживали своїми правами монопольними. Не зловживали, вибачте.</p>
<p>Тому прохання ще раз повернутися. Я бачу, багато хто не встиг проголосувати. Це законопроект дуже важливий і він врегулює цілий ряд питань, які дадуть можливість контролювати фактично порядок встановлення цін і тарифів стосовно монопольних утворень. Дякую.</p>
<p>&nbsp;</p>
<p>ГОЛОВУЮЧИЙ. Дякую. Є пропозиція від Сергія Соболєва повернутись. Хто хотів би ще висловитись з цього приводу?</p>
<p>Будь ласка, Андрій Володимирович Іванчук. Будь ласка, дайте слово.</p>
<p>&nbsp;</p>
<p>11:41:30</p>
<p>ІВАНЧУК А.В.</p>
<p>Шановні друзі! Я теж прошу повернутися до голосування по даному законопроекту, тому що деякі депутати просто не встигли зайти до зали і ми бачимо, що всі фракції підтримували і не набрали голосів.</p>
<p>Я прошу поставте, будь ласка, ще раз даний законопроект на голосування.</p>
<p>&nbsp;</p>
<p>ГОЛОВУЮЧИЙ. Дякую. Ще надаю слово Олександрі Кужель, після чого буде поставлено на голосування дана пропозиція.</p>
<p>Будь&nbsp; ласка, включіть мікрофон, Олександра Кужель.</p>
<p>&nbsp;</p>
<p>11:42:00</p>
<p>КУЖЕЛЬ О.В.</p>
<p>Шановні колеги! Дуже прошу вас підтримати цей законопроект, тому що 2 роки, 2 роки ми з комітетом підприємництва старалися вскрити тариф для населення. І, розуміючи сьогодні кваліфікаційний склад комісії НКРЕ, вона не має можливості працювати відокремлено від уряду, розуміючи політичну відповідальність і нашу з вами як коаліції.</p>
<p>Прошу підтримати.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні депутати, я прошу зайти в зал і зайняти свої робочі місця. Це є не прийнятна ситуація, коли така велика кількість депутатів не бере участі в безпосередній роботі Верховної Ради&nbsp; України. Тому я попрошу тих депутатів, які є в кулуарах, зараз зайти в зал і приготуватися до голосування.</p>
<p>Отже, поступила пропозиція від Сергія Соболєва, щоб ми повернулися до голосування за законопроект 0919. І тому прошу депутатів визначитися з приводу цієї пропозиції.</p>
<p>Шановний пане іменник, прошу зайняти робоче місце для голосування.</p>
<p>Отже, за повернення до законопроекту&nbsp; 0919 прошу визначитися шляхом голосування.</p>
<p>&nbsp;</p>
<p>11:43:29</p>
<p>За-281</p>
<p>Ми бачимо, який високий потенціал в залі для голосування. І тому я повторно ставлю на голосування проект Закону про внесення змін до деяких законів України щодо встановлення цін і тарифів. Законопроект 0919. Шановні депутати, прошу визначитися шляхом голосування. Прошу голосувати.</p>
<p>&nbsp;</p>
<p>11:44:03</p>
<p>За-284</p>
<p>Дякую. Закон прийнятий.</p>
<p>Тепер я хотів з вами порадитися. Ми маємо наступний законопроект в другому читанні, але це може суттєво відтягнути нашу роботу, у зв'язку з тим, що доповідач по законопроекту&nbsp; 1647 Ольга Червакова ще не підійшла до сесійного залу для доповіді. Я хотів з вами порадитися (ми вже перенесли його), порадитися з вами. Чи ми приступаємо до розгляду законопроекту&nbsp; 1423, чи ми просто трішки швидше &nbsp;оголосимо перерву для консультацій? <i>(Шум у залі)</i></p>
<p>&nbsp;Добре, переходимо до 1423, є пропозиція… Далі, появилася Ольга Червакова, і тому ми можемо теоретично зараз розглядати Закон 1647. Приймається? Приймається, так? Тому я запрошую до слова Ольгу Червакову. Але перед тим я прошу зал підтримати пропозицію про розгляд даного законопроекту за скороченою процедурою. Отже, прошу підтримати дану пропозицію шляхом голосування. Будь ласка.</p>
<p>&nbsp;</p>
<p>11:45:30</p>
<p>За-214</p>
<p>Дякую вам.</p>
<p>Отже, ставиться на розгляд законопроект проект Закону про внесення змін до Закону України "Про захист суспільної моралі" 1647. І запрошується до доповіді Перший заступник голови Комітету з питань свободи слова та інформаційної політики – Червакова Ольга Валеріївна. Будь ласка.</p>
<p>&nbsp;</p>
<p>11:46:00</p>
<p>ЧЕРВАКОВА О.В.</p>
<p>Доброго дня, шановні колеги! Запропонованим вам законопроектом номер 1647 створюються передумови, необхідні для ліквідації Національної комісії з питань захисту суспільної моралі. Це найбільш одіозна державна структура, яка за 10 років свого існування запам'яталася лише скандальними рішенням, спробами заборонити мультфільми про Сімпсонів, пісні Скрябіна та пошуками порнографії у художніх творах.</p>
<p>Згідно з висновками Мін'юсту, Національна експертна комісія з питань моралі не має окремого предмету регулювання. Що це означає?&nbsp; Це означає те, що вона тільки дублює функції інших державних органів. Метою законопроекту є вдосконалення державного нагляду за дотриманням законодавства у сфері суспільної моралі. Тобто усунення такого дублювання і плутанини, яка&nbsp; &nbsp;виникає внаслідок такого дублювання функцій. Також іншою&nbsp; метою цього законопроекту&nbsp; є заощадження державних коштів. За останні&nbsp; 5 років на комісію було витрачено згідно її ж відповіді&nbsp; на запит громадської організації, 30 мільйонів гривень тобто - це&nbsp;&nbsp; 6 мільйонів гривень на рік.</p>
<p>Ліквідація&nbsp; Національної&nbsp; комісії з питань моралі є також вимогою коаліційної угоди і цей законопроект був внесений на вимогу громадських&nbsp; організацій, які вимагали ліквідувати таку комісію як безглузду. Я хочу наголосити на тому, що абсолютно не йдеться про припинення державного контролю за питаннями захисту&nbsp; суспільної моралі, навпаки, цей&nbsp; державний контроль тільки посилюється.</p>
<p>&nbsp;</p>
<p>ГОЛОВУЮЧИЙ.&nbsp; Прошу 10 секунд, чи&nbsp; 20 секунд для завершення промови,&nbsp; для пані Ольги …</p>
<p>&nbsp;</p>
<p>ЧЕРВАКОВА О.В. Прописано в законі&nbsp; 9 державних органів існуючих, які&nbsp; мають право здійснювати такий нагляд&nbsp; і здійснювати юридично значимі експертизи. В той час як експертиза Національної комісії з питань моралі, як наголошують&nbsp; адвокати, юристи і багато хто стикається з цим в щоденній практиці …</p>
<p>&nbsp;</p>
<p>ГОЛОВУЮЧИЙ.&nbsp; Прошу дати можливість завершити доповідь пані&nbsp;&nbsp; Ользі.&nbsp; Але,&nbsp; будь ласка, дуже коротко.</p>
<p>&nbsp;</p>
<p>ЧЕРВАКОВА О.В.&nbsp; Експертизи комісії є юридично нікчемними, їх неможна прикласти ані до адміністративної, ані до кримінальної&nbsp; справи.&nbsp;</p>
<p>Тому я прошу народних депутатів,&nbsp; будь ласка, не ототожнюйте мораль і комісію&nbsp; з моралі, подекуди це не просто не тотожні речі,&nbsp; а протилежні. Коли була Революція гідності, Комісія з моралі не прийняла жодного рішення,&nbsp;&nbsp;&nbsp;&nbsp;&nbsp;&nbsp;&nbsp; вона засідала&nbsp; 28 листопада, а наступного разу вона засідала 27 лютого і перше її рішення було про те,&nbsp; щоб дозволити грати в комп'ютерні ігри за умови дотримання законодавства&nbsp; &nbsp;України, а також визнати Тараса Шевченка національним героєм України.</p>
<p>Для того, щоб просто останній аргумент навести вам на користь ліквідації цієї комісії, хочу показати вам звернення&nbsp; голови цієї комісії Василя Костицького до працівників міліції, датоване 17-го.</p>
<p>&nbsp;</p>
<p>ГОЛОВУЮЧИЙ. Оля, ми не встигнемо. Будь ласка, дайте закінчити пані Олі.</p>
<p>&nbsp;</p>
<p>ЧЕРВАКОВА О.В.&nbsp; 17 грудня 2013 року після звірячого побиття міліцією мирних демонстрантів, Василь Костицький пише, День працівників міліції, вітаючи міліціянтів з професійним святом, це свято тих, без чиєї допомоги найчастіше неможливий благополучний результат збереження миру та злагоди у суспільстві. Він звертається до них і каже, від імені Національної експертної комісії з питань захисту суспільної моралі, шановні лицарі правопорядку, сердечно вітаю вас з професійним святом. В цей же день новини рясніють новинами про те, що "євромайданівці" пікетують Міністерство внутрішніх справ і вимагають відставки Захарченка за звіряче побиття студентів, і за не розслідувані справи проти тих, хто це зробив.</p>
<p>Тому я пропоную, будь ласка, шановні колеги, давайте припинимо ці спекуляції на питаннях моралі. Після того, як ця комісія буде ліквідована, нічого не зникне і не настане моральний армагедон, тільки буде впорядковано державний нагляд і зникнуть оці, як казав Микола Азаров, "упирі і кривосісі", які за державні кошти просто займаються спекуляціями. В часи війни це просто не припустимо. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую. Шановні депутати, прошу записатися, два – "за", два – "проти".Отже, запрошується до слова в обговоренні Тимошенко Юрій, "Народний фронт". Прошу надати слово.</p>
<p>&nbsp;</p>
<p>11:51:52</p>
<p>ТИМОШЕНКО Ю.В.</p>
<p>Шановні друзі, тут і говорити нема про що довго. Комісія показала, що вона нічого конкретно для захисту моралі в Україні не зробила, вимагає негайного ліквідування. Також потрібно визначити якусь структуру, яка більш конкретно буде займатися саме цією справою, адже там де сім мамок – там дитя не бавлене. Ввести більш строгі норми моралі в державі і відбирати ліцензії у тих телеканалів, які ці норми порушують. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам. Будь ласка,&nbsp;&nbsp; до слова запрошується від фракції "Самопоміч" Підлісецький, прошу включити мікрофон.</p>
<p>&nbsp;</p>
<p>11:52:48</p>
<p>ПІДЛІСЕЦЬКИЙ Л.Т.</p>
<p>Я прошу передати слово Ірині Подоляк.</p>
<p>&nbsp;</p>
<p>11:52:58</p>
<p>ПОДОЛЯК І.І.</p>
<p>Шановні панове депутати! В той час, коли ми кардинально скорочуємо соціальний пакет для наших громадян, в той час, коли у нас ведуть, йдуть важкі перемовини з Міжнародним валютним фондом, в той час, коли ми повинні берегти кожну копійку і думати про наших військових на Сході. Ми вважаємо за доречне підтримати позицію, яка стосується ефективного використання бюджетних коштів платників податку.</p>
<p>Ми наголошуємо теж на тому, що закон про збереження суспільної моралі повинен дотримуватися і всі органи, діяльність яких спрямована на контроль за виконанням законодавства повинні дуже інтенсивно працювати. Тому просимо підтримати цей законопроект і прийняти його за основу в першому читанні. Дякуємо.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>"Блок Петра Порошенка", Ірина Геращенко передає слово Юрію Луценко, будь ласка,&nbsp; включіть мікрофон.</p>
<p>&nbsp;</p>
<p>11:54:01</p>
<p>ЛУЦЕНКО Ю.В.</p>
<p>Шановний пане Голово, шановні колеги, зараз ми вирішуємо питання не про збереження суспільної моралі, вона, безумовно, повинна бути. Ми зараз маємо можливість ліквідувати потворне дитя Черновецького, який придумував абсолютно незрозумілий орган, який займається абсолютно незрозумілими речами задля задоволення цього органу.</p>
<p>Тому є пропозиція проголосувати "за" всім залом, підтримавши те, що мораль в суспільстві має виховувати не окремі індивідууму, а саме суспільство. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Є ще прохання від фракції Радикальна партія надати слово, вони не попали в перелік. І я надаю слово Ігорю Мосійчуку від Радикальної партії. Прошу включити мікрофон. Ігор Мосійчук, включений мікрофон.</p>
<p>&nbsp;</p>
<p>11:55:01</p>
<p>МОСІЙЧУК І.В.</p>
<p>Ігор Мосійчук, Радикальна партія Олега Ляшка.</p>
<p>Ми, безумовно, підтримуємо цей законопроект, так як Комісія з дотримання національної моралі є абсолютно паразитуючим органом, який крім поїдання бюджетних коштів, нічим не займається. Більше того, цей орган зганьбив не тільки себе, а саму ідею дотримання моралі і захисту моралі в українському суспільстві. В зв'язку з цим вважаємо за необхідне підтримати згаданий&nbsp; законопроект за основу і в цілому, так як не потрібна і є загальна думка залу, не потрібний абсолютно орган має бути ліквідований і&nbsp; чим швидше, тим швидше ми і більше державних коштів зекономимо. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>І на завершення, до слова запрошується Голова комітету, який розглядав дане питання, Комітету свободи слова та інформаційної політики Вікторія Сюмар для певних уточнень.</p>
<p>&nbsp;</p>
<p>11:56:26</p>
<p>СЮМАР В.П.</p>
<p>Шановні колеги, очевидно, що жодна держава не може якимось чином координувати чи контролювати мораль. Орган, який&nbsp; коштує три мільйони гривень платникам податків, який вирішує, що є порнографією, що є еротикою – це занадто велика розкіш для України в часи війни. Комітет ухвалив рішення: підтримати цей законопроект у першому читанні. Дякую.</p>
<p>&nbsp;</p>
<p>Веде засідання Голова Верховної Ради України ГРОЙСМАН В.Б.</p>
<p>&nbsp;</p>
<p>ГОЛОВУЮЧИЙ. Я думаю, що вже проговорили всі позиції з цього &nbsp;приводу, можемо голосувати, так, шановні колеги? Чую, що лунають пропозицію за основу і в цілому.</p>
<p>Будь ласка, шановні колеги, будь ласка, підготуйтеся до голосування. Я можу тільки поставити пропозицію на голосування, а парламент визначається: чи за основу, чи в цілому.</p>
<p>Будь ласка, підготуйтеся до голосування. На ваш розгляд вноситься законопроект номер 1647: проект Закону про внесення змін до Закону України "Про захист суспільної моралі" (щодо державного нагляду) (реєстраційний номер 1647).&nbsp; За основу і в цілому прошу голосувати, за основу і в цілому. Колеги, визначайтесь.</p>
<p>&nbsp;</p>
<p>11:57:54</p>
<p>За-245</p>
<p>Народні депутати визначилися: 245 – рішення прийнято. Дякую.</p>
<p>Шановні колеги народні депутати, згідно Регламенту, я маю оголосити 30-хвилинну перерву. Тому продовжуємо наше засідання 12.30. Я прошу нікого не запізнюватися, в 12.30 рівно ми розпочинаємо засідання парламенту. Дякую.</p>
<p>&nbsp;</p>
<p align=center>ПІСЛЯ ПЕРЕРВИ</p>
<p>&nbsp;</p>
<p>ПАРУБІЙ А.В. Шановні народні депутати, прошу переміщатися з&nbsp; кулуарів в зал засідань для продовження роботи. Секретаріат, голів фракцій прошу запросити депутатів зайти в зал і займати робочі місця.</p>
<p>&nbsp;</p>
<p>ГОЛОВУЮЧИЙ. Шановні народні депутати, ми можемо продовжувати нашу роботу. Я прошу займати свої місця для того, щоб ми продовжували роботу.</p>
<p>Шановні колеги, у нас залишився порядок денний не такий великий. Є пропозиція про те, щоби продовжити нашу роботу до вичерпання всіх питань порядку денного. Я просив би цю пропозицію… Зараз підготуватися до голосування. Народні депутати, будь ласка, займіть свої місця робочі. Займіть свої робочі місця, шановні колеги, будь ласка. Будь ласка, займіть свої місця, шановні колеги народні депутати. Можемо голосувати? Можемо? Щодо продовження робочого дня до вичерпання порядку денного. Прошу голосувати, шановні колеги. Прошу голосувати.</p>
<p>&nbsp;</p>
<p>13:17:14</p>
<p>За-230</p>
<p>Рішення прийнято.</p>
<p>Шановні колеги, працюємо до завершення порядку денного. Я просив би всіх народних депутатів запросити до зали. Хочу вас проінформувати, шановні колеги.</p>
<p>На ваш розгляд вноситься проект Постанови, реєстраційний номер 2083. Проект Постанови "Про надання згоди на звільнення Президентом України Яреми Віталія Григоровича з посади Генерального прокурора України". Є власне заява про відставку, є відповідне подання, зареєстрований проект постанови. Я прошу підготуватися до голосування щодо прийняття в цілому даного проекту Постанови. Реєстраційний номер 2083, проект Постанови "Про надання згоди на звільнення Президентом України Яреми Віталія Григоровича з посади Генерального прокурора України". Прошу голосувати за дану постанову. За – в цілому, прошу голосувати в цілому щодо відставки Генерального прокурора.</p>
<p>&nbsp;</p>
<p>13:18:19</p>
<p>За-291</p>
<p>Рішення прийнято.</p>
<p>Проект Постанови на надання згоди на звільнення Президентом України Яреми Віталія Григоровича з посади Генерального прокурора України, реєстраційний номер 2083.</p>
<p>Шановні колеги, народні депутати, я ще раз просив би всіх зайти до зали. У роботі Верховної Ради України бере участь Президент України Петро Порошенко. Давайте привітаємо Президента.</p>
<p><i>(Оплески) </i></p>
<p>Президент України Петро Порошенко.</p>
<p><i>(Оплески)&nbsp; </i></p>
<p>Шановні колеги, народні депутати, на ваш… Давайте привітаємо Прем'єр-міністра України Арсенія Петровича Яценюка.</p>
<p><i>(Оплески) </i></p>
<p>Шановні колеги, на ваш розгляд вноситься проект Постанови номер 2084 про надання згоди на призначення Президентом України Шокіна Віктора Миколайовича на посаду Генерального прокурора України.</p>
<p>До повноважень Президента… До повноважень Верховної Ради України належить надання згоди на призначення, на посаду Президентом України Генерального прокурора України.</p>
<p>Відповідно Президент вніс подання про призначення Віктора Миколайовича на посаду Генерального прокурора України.</p>
<p>Для цього визначена спеціальна процедура розгляду даного питання, а саме: виступ Президента України, виступ від профільного комітету, виступ кандидата на посаду Генерального прокурора України, відповіді його, відповідно, і обговорення питання.</p>
<p>Згідно Регламенту визначені і процедури, і час, які ми відводимо на це. Якщо не має заперечень переходимо до розгляду цього питання порядку денного.</p>
<p>Я запрошую до слова Президента України Петра Олексійовича Порошенка.</p>
<p>&nbsp;</p>
<p>13:20:45</p>
<p>ПОРОШЕНКО П.О.</p>
<p>Шановний пане Голово! Шановний пане Прем'єр-міністр! Шановні народні депутати! Обставини примушують нас працювати в умовах жорсткого цейтноту. Я не буду розтікатися мислю по дереву. І хотів, перш за все, констатувати вже після вашого голосування, що тепер уже колишній Генеральний прокурор Віталій Ярема написав, коли він написав заяву про відставку, це є вчинок з явною відзнакою формування нової політичної культури в країні. Ніколи… <i>(Оплески) </i>&nbsp;Ніколи, підкреслюю, ніколи таким чином не був налагоджений діалог між парламентом, Президентом і Генеральним прокурором. І цей вчинок заслуговує на повагу.</p>
<p>Зрозуміло, що ініціатива Віталія Григоровича і моє рішення стали серед іншого і наслідком широкої політичної дискусії і в суспільстві, і в цьому залі про роботу Генеральної прокуратури. Очевидним є невдоволення людей, і часом воно раціональне, а часом побудоване на емоціях, на оголеному нерві. І емоції людей дуже просто зрозуміти. Вони мають на це право. І ми маємо чути людей.</p>
<p>Не загоєна рана Майдана болить усім, і мені теж. Як людині, яка з перших днів або годин Євромайдану студентського, 1 грудня (грейдера) і до 18 лютого (Маріїнського парку), 19 лютого (ночі під Будинком профспілок), 20 і аж до 22, коли влада позорно колишня втекла з країни під напором людей.</p>
<p>Я впевнений в тому і можу особисто долучитися до побажань і&nbsp; критики людей, що ті, хто скоїв злочини на Майдані, ті, хто задіяний в корупційних оборудках, мають бути негайно притягнені до відповідальності. І це завдання до всіх правоохоронних органів: до Генеральної прокуратури, до Міністерства внутрішніх справ, до Служби безпеки України, до, я сподіваюсь, найближчим часом створеного, Антикорупційного бюро.&nbsp; Вони мають працювати як єдиний механізм і реагувати на думки людей, бо це теж ознака демократії і реальних змін в країні. Це ознака нашої з вами сили, бо ми з вами будуємо країну демократії і свободи, але це означає, що кожен злочин має бути покараний і розслідування і притягнення до відповідальності має бути невідворотним. Так, в рамках процедури, так, в рамках закону, Кримінально-процесуального кодексу, але покарання має бути невідворотним. Та лише чорної і білої фарби замало, щоб змалювати картину роботи прокуратури. В&nbsp; своїх оцінках я спираюся на всебічний аналіз, враховую як суб'єктивні прорахунки, так і об'єктивні обставини, і знаю, що доброго зробила команда Генеральної прокуратури, і де не доробили. Відчуваю, де можна було впоратися краще і швидше, та у нас не часи Вишинського, а європейський календар і у них заведено дотримуватися чітких процесуальних&nbsp; норм, які, однак, пожирають купу часу і виключають швидкі дії. Але я, чесно, бачу, коли халтурили прокурорські, коли результати їхньої роботи розбиваються о небажання працювати, а коли ефективна робота прокуратури розбивається о скелю недореформованої або нереформованої судової системи. Тому, користуючись нагодою, я закликаю вас не зволікати, і як ми і домовлялися, на цьому тижні&nbsp; проголосувати в другому читанні перший закон судової реформи. І маю&nbsp; право це стверджувати. Бо декілька днів тому я вам повідомляв про розкриття&nbsp; Службою безпеки&nbsp; України мережі агентів спецслужби сусідньої держави, яка називалася "Батальйонне братство". І дякую командирам батальйонів, які з трибуни&nbsp; Верховної Ради відмежувалися від цього, і допомогли спецслужбам розкрити цей&nbsp; заколот.&nbsp; Хотів би вам повідомити: вчора&nbsp; наш не реформований суд&nbsp; злочинців&nbsp; відпустив на волю.&nbsp; І миритися&nbsp; з цим не можу ні я як Президент і як Верховний головнокомандувач, і я впевнений, і більшість в цьому залі. І ми маємо з вами спільно і рішуче діяти для&nbsp; того, щоб не дати жодної можливості злочинцям уникати справедливого покарання.&nbsp; І тому я закликаю: 24 години на добу попрацюйте і прийміть це надзвичайно важливе рішення.</p>
<p>Повертаючись до теми прокуратури, я нагадую, що саме під час&nbsp; роботи Віталія Григоровича Яреми Генеральним прокурором він як міг сприяв президентській ініціативі ухвалити нарешті Закон про прокуратуру і до речі, ініціативи багатьох в цьому залі, Закон,&nbsp; який&nbsp; позбавив прокуратуру ще сталінського права загального нагляду. Відтоді пройшло мало часу, аби&nbsp; оцінити масштабність цієї&nbsp; зміни, але я думаю, що&nbsp; це дуже важлива, дуже важлива складова реформ&nbsp; прокуратури,&nbsp; яка буде продовжена вже найближчим часом. В квітні місяці вступлять в силу ще одні зміни до повноважень прокуратури,&nbsp; які дозволять нам&nbsp; побудувати ефективну європейську і правову державу.</p>
<p>Шановні народні депутати!&nbsp; Я прошу оперативно розглянути, і прошу підтримати моє подання на призначення Генеральним прокурором&nbsp; України Віктора Шокіна. Він вже мав зустріч з більшістю&nbsp; фракцій і я впевнений,&nbsp; на більшість справив добре враження. Сам я знаю Віктора Миколайовича вже, думаю що більше 15 років і його професійний досвід, і&nbsp; добра репутація стали головними чинниками, які&nbsp; визначили мій вибір .</p>
<p>Крім фаху в нього ще є і те, що забезпечує чоловікові стальний характер. Довів він це у 2003 році, коли, розслідуючи справу Гонгадзе з ризиком для власної, я не побоюсь цього слова, свободи, зберіг всю доказову базу, яка потім дозволила нам зробити перший етап розслідування справи Гонгадзе і притягнути до відповідальності виконавців, це була його команда. Довів він це і у 2005 році, коли одразу після Помаранчевої революції, були активні ефективні дії на сепаратистські тренди, так званого, з'їзду в Северо-Донецьку, з'їзду ……… Якби йому дали довести цю справу до кінця, я думаю, що це було б доброю профілактикою тієї сепаратистської бацили, яка вже нині призвела до надзвичайно важких наслідків.</p>
<p>Я мав з претендентом не одну довгу розмову. Безумовно, покарання винних за вбивство на Майдані залишається, Віктор Миколайович, головним завданням Генеральної прокуратури України. <i>(Оплески) </i>Це той тест, який маєте пройти не тільки ви і не тільки Генеральна прокуратура, це той тест, який має пройти країна. І я впевнений в тому, що це було ще одне щеплення для того, щоб ніколи влада більше не використовувала силовий ресурс для боротьби з демократією. Зрештою, справ, крім тих, що передано, треба прискорюватися також, в тому числі і використовувати ті можливості, які надав законодавець для заочного суду над Януковичем і його організованим злочинним угрупуванням. Для сьогоднішнього дня вам для цього створені всі умови.</p>
<p>Розраховую, що з призначенням нового Генерального прокурора справа не обмежиться і зміни відбудуються, в тому числі і кадрові зміни по вертикалі Генпрокуратури. Я не буду заперечувати, якщо буде принципове рішення щодо залучення іноземних фахівців до роботи в Генеральній прокуратурі.</p>
<p>Втім, зміни в прокуратурі не зводяться лише до кадрового питання, а мають носити системний характер, адже позбавлення Генеральної прокуратури України загального нагляду, боротьбу з корупцією серед державних службовців найвищого рангу ми передаємо Антикорупційному бюро і я також сподіваюсь, що Верховна Рада знайде в собі сили знайти компроміс при підготовці до другого читання Закону "Про Антикорупційне бюро".</p>
<p>Я маю великі підозри того, що в тому вигляді, який він є зараз, ми просто на даємо можливості започаткувати роботу цього органу і запустити цей закон. Народ не вибачить нам ще чергового затягування як щодо судової системи так і щодо Антикорупційного бюро.</p>
<p>Я впевнений в тому, що ефективна робота і коаліції і всього парламенту дасть можливість знайти цей компроміс. Чому? Бо сьогодні останній день подання заявок на кандидатуру в конкурсну комісію, яка формує Антикорупційне бюро.</p>
<p>Як я вам і обіцяв, жодного втручання ні Президента, ні Адміністрації, нікого, в роботу конкурсної комісії немає. І ми зробимо все можливе, для того, щоб продемонструвати ефективність підходу залучення громадськості до формування кадрової позиції. Я дуже сподіваюсь, що ця робота буде ефективна і дуже з великим нетерпінням очікую прізвищ тих кількох людей, яких буде номіновано на цю надзвичайно важливу і надзвичайно відповідальну посаду. Отже, в руках парламенту і зміни до законодавства, які здатні зробити роботу бюро ефективнішою.</p>
<p>Декілька слів про ситуацію в якій ми маємо приймати це важливе рішення. 25 хвилин тому системою реактивного вогню "Торнадо" в Краматорську був нанесений удар по "Сармату", по нашому головному штабу Антитерористичної операції. Удар був нанесений по штабу, але другий залп попав, потрапив по жилим кварталам Краматорська, який нібито зараз знаходиться в тилу. Ми навіть тим, хто служить в Краматорську, статусу АТО не давали, ні в Слов'янську, ні в Краматорську. І на сьогоднішній день є повідомлення про поранених військовослужбовців, є повідомлення про значну кількість поранених серед цивільного населення.</p>
<p>Друзі, та ситуація, в якій зараз перебуває країна і та відповідальність, яка лягає і на мене як на Верховного головнокомандуючого, і на парламент, потребує єдності і відповідальності. Я впевнений, що ми саме з таким підходом продемонструємо, коли будемо голосувати закони, і саме такий підхід&nbsp; буде продемонстрований в питаннях забезпечення оборони і безпеки нашої держави. Дякую вам за увагу. Сподіваюсь на ваше позитивне рішення. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Дякуємо, пане Президенте.</p>
<p>Запрошую до слова кандидата на посаду Генерального прокурора України Віктора Миколайовича Шокіна. Будь ласка, Віктор Миколайович.</p>
<p>&nbsp;</p>
<p>13:34:38</p>
<p>ШОКІН В.М.</p>
<p>Шановний пане Президенте, шановний голово Верховної Ради України, шановний Прем'єр-міністр України, народні депутати, я повністю усвідомлю, яку я беру на себе відповідальність зараз в цей надважкий час, якщо я буду призначений Генеральним прокурором України.</p>
<p>Вчора і сьогодні я мав можливість спілкуватися безпосередньо з вами, з народними депутатами України, почути їх думки, пропозиції та побажання. Висловлюю щиро подяку всім без винятку, всім народним депутатам України, котрі знайшли час для цього та брали участь у дискусіях, &nbsp;хочу запевнити, що в разі мого призначення генеральним прокурором України у відповідності до вимог закону та Конституції приділю особливу увагу виконанню визначених вами пріоритетів.</p>
<p>Одним з пріоритетних напрямків своєї роботи на самому початку я бачу закінчення та направлення до суду усіх кримінальних проваджень щодо злочинів, вчинених під час Революції гідності, а також щодо високопосадовців, причетних до злочинної діяльності режиму Януковича, повернення всіх коштів, котрі в держави були вкрадені. І я хочу особливо підкреслити, що це стосується усіх високопосадовців того злочинного режиму.</p>
<p>Хочу зазначити, що у своїй роботі при вирішенні усіх питань, які відносяться до компетенції Генерального прокурора, буду співпрацювати з усіма фракціями Верховної Ради. Це стосується і впровадження нового Закону "Про прокуратуру", виконання Закону про очищення влади, відкритості та доступу депутатів та громадськості до вирішення кадрових питань в органах прокуратури. Я вважаю, що важливі питання кадрові вирішення без вас, без участі громадськості неможливо.</p>
<p>Впевнений, що за вашої підтримки ми разом зможемо зробити реальні кроки в подоланні корупції в державі, зміцнення законності та верховенства права.</p>
<p>Хочу запевнити Президента України, усіх присутніх у моєму щирому бажанні вжити всіх визначених законом заходів, спрямованих на утвердження миру в країні, збереження територіальної цілісності держави, подолання проявів сепаратизму та тероризму, забезпечення демократії, прав та свобод людини та громадянина. Слава Україні!</p>
<p>&nbsp;</p>
<p>ГОЛОСИ ІЗ ЗАЛУ. Героям слава! <i>(Оплески)</i></p>
<p>&nbsp;</p>
<p>ГОЛОВУЮЧИЙ. Дякую, Віктор Миколайович..</p>
<p>Шановні колеги, за процедурою, будь ласка, ми можемо поставити запитання, виділимо на це 10 хвилин.</p>
<p>Будь ласка,&nbsp; я просив би записатись&nbsp; керівників представників фракцій і груп на запитання до кандидата на посаду Генерального прокурора України. Будь ласка,&nbsp; Віталій Хомутиннік.</p>
<p>&nbsp;</p>
<p>13:38:36</p>
<p>ХОМУТИННІК В.Ю.</p>
<p>Шановний Вікторе Миколайовичу, ми знаємо вас як людину професійну, чесну, яка більшу частину свого життя присвятила саме роботі в органах прокуратури, тому наша депутатська група буде підтримувати вашу кандидатуру. <i>(Оплески) </i></p>
<p>Але в той же час я хочу…. <i>(Шум у залі) </i>&nbsp;Я хочу запитати вас про кадровий склад, який є в прокуратурі. Якщо залишаться в прокуратурі&nbsp; такі фахівці, м'яко кажучи, нечисті на руку як заступник Даниленко та інші працівники,&nbsp; які сьогодні працюють на високих посадах в цьому відомстві, то нічого не зміниться. Вони прикривають корупцію на митниці, вони роблять ті речі, які сьогодні… сьогодні соромно робити. Тому дайте відповідь наскільки буде "чистка" в цих… в органах прокуратури буде "чистка" рядів. Дякую.</p>
<p>&nbsp;</p>
<p>13:39:47</p>
<p>ШОКІН В.М.</p>
<p>Дякую. Я вам доповідаю з цих питань.</p>
<p>По-перше,&nbsp; на сьогодні Даниленко вже звільнений з органів прокуратури.</p>
<p>По-друге, усі співробітники прокуратури, котрі не прийдуть Закону про очищення влади, будуть звільнені терміново.</p>
<p>Окрім цього&nbsp; я планую провести нові назначення заступників Генерального прокурора, особливо що стосується&nbsp; слідства в прокуратурі та нагляду. Це буде дуже швидко, тому що у нас нема часу.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, "Блок Петра Порошенка",&nbsp;&nbsp; народний депутат Соловей.&nbsp; &nbsp;Прошу.</p>
<p>&nbsp;</p>
<p>13:40:29</p>
<p>СОЛОВЕЙ Ю.І.</p>
<p>Юрій Соловей, депутатська група "Удар", фракція "Блок Петра Порошенка".</p>
<p>Шановний Віктор Миколайович, я повністю вас підтримую з тими пріоритетами, які ви виставили, в першу чергу щодо злочинів на Майдані, щодо розкрадання бандою Януковича коштів під час їхнього правління. Але поряд з тим, я би хотів, щоб ви обов’язково звернули увагу на тих зачинщиків тих проявів сепаратизму як у Криму, так на сході України, через яких ми маємо ті події.</p>
<p>Тому у мене до вас пряме питання, чи будуть люди-архітектори режиму Януковича такі, як Медведчук, Ахметов, Єфремов і їм же подібні, дальше ходити на свободі, чи все-таки ви звернете увагу на них? І Генеральна прокуратура всерйоз і по повній почне цим питанням займатися? Дякую.</p>
<p>&nbsp;</p>
<p>13:41:25</p>
<p>ШОКІН В.М.</p>
<p>Дякую. Я хочу вас запевнити усіх, що всі, хто причетний будь-яким чином, підписую, до злочинних дій при Революції гідності, а також до дій злочинної групи Януковича, будуть покарані.</p>
<p><i>(Оплески)</i></p>
<p>&nbsp;</p>
<p>ГОЛОВУЮЧИЙ. Сергій Соболєв, "Батьківщина". Будь ласка.</p>
<p>&nbsp;</p>
<p>13:41:49</p>
<p>СОБОЛЄВ С.В.</p>
<p>Шановний Віктор Миколайович, у мене питання, яке пов’язане з подіями особливого загострення ситуації атакам російських і терористичних угрупувань сьогодні практично по всій лінії фронту. Ви знаєте, скільки парламент зробив для того, щоб підключити і міжнародні судові інституції для того, щоб були покарані всі ті, хто давав накази атакувати на суверенну державу Україна, включаючи і вище керівництво Російської Федерації. Чи готові ви в найкоротші терміни передати в Міжнародний кримінальний суд в Гаазі всі матеріали як на тих, хто скоїв злочини, – Янукович і команда його, і всіх тих, хто зараз, фактично, атакує суверенну державу.</p>
<p>І друге в мене побажання. Всі ті, хто вас так зараз хвалять, не повинні бути поза законом, включаючи народних депутатів, які сидять у цій залі.</p>
<p>Хотілося б, щоб ви однаково ставилися до всіх громадян. Дякую.</p>
<p>&nbsp;</p>
<p>13:42:56</p>
<p>ШОКІН В.М.</p>
<p>Дякую. Я вже казав, і ще раз хочу перепросити, що відповідальність стосується всіх без виключення депутатів, котрі були раніше, котрі зараз є, на жаль, якщо так буде. Всіх високопосадовців, котрі скоїли злочини проти Майдану, проти держави Україна.</p>
<p>Відносно передачі матеріалів. На жаль, я так швидко дізнався, що я балотуюсь на цю посаду, що я не мав доступу до кримінальних справ, котрі впроваджені в Генеральній прокуратурі і я, наразі, не можу дати точну відповідь, коли це зможу зробити. Я вивчу ці питання обов'язково і в самі терміни короткі це буде зроблено.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, Вадим Рабінович, "Опозиційний блок".</p>
<p>&nbsp;</p>
<p>13:43:39</p>
<p>РАБІНОВИЧ В.З.</p>
<p>Уважаемый господин Шокин, я считаю, что вас надо поддержать в первую очередь потому, что вы гражданин Украины, а у нас, Слава Богу, из 45 миллионов наконец нашелся человек, которого можна поставить на борьбу с коррупцией.</p>
<p>Второе. Я хотел бы, чтобы мы уже отделили зерна от плевел. Пожалуйста, действительно подайте в этот зал, кто преступник, мы все проголосуем, чтобы здесь остались честные люди.</p>
<p>И третье. Я хочу вам сказать, что сегодня в Кривом Роге захвачен горсовет. Две недели не принимаются никакие меры. Пожалуйста, обратите на это внимание. Спасибо.</p>
<p>&nbsp;</p>
<p>ШОКІН В.М. Я вам обещаю, что это так и будет.</p>
<p>&nbsp;</p>
<p>ГОЛОВУЮЧИЙ. Будь ласка, Радикальна партія, Ігор Мосійчук.</p>
<p>&nbsp;</p>
<p>13:44:25</p>
<p>МОСІЙЧУК І.В.</p>
<p>Шановний Віктор Миколайович, запитання такого плану. Вельмишановний пан Президент закцентував увагу на протидії судової гілки влади реформам і потребам країни в сьогоденні.</p>
<p>Чи готові ви вносити подання в цю залу на суддів, які порушують закон, які обходять закон?</p>
<p>І друге, дуже короте питання. Хто персонально в Генеральній прокуратурі буде відповідати за розслідування злочинів на Майдані. Дякую.</p>
<p>&nbsp;</p>
<p>13:45:13</p>
<p>ШОКІН В.М.</p>
<p>Дякую. На сьогоднішній&nbsp; вона вже створена, спеціальна група слідчих, котрі займаються тільки справою майданівців, тільки справою.</p>
<p>На жаль, я знаю, який стан справ зараз, тому що я не курував це питання, цей напрямок роботи, але це, як я казав, &nbsp;це буде пріоритет, перше, вивчення всіх справ майданівських. І потім буде зроблений цей висновок. Буде курувати заступник прокурора по слідству. Але я особисто беру на себе відповідальність за те, що ці злочини будуть розслідувані в повному обсязі і направлені до суду.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Віктор Кривенко, "Самопоміч".</p>
<p>&nbsp;</p>
<p>13:45:52</p>
<p>КРИВЕНКО В.М.</p>
<p>Прошу слово Єгору Соболєву.</p>
<p>&nbsp;</p>
<p>ГОЛОВУЮЧИЙ. Єгор Соболєв, будь ласка.</p>
<p>&nbsp;</p>
<p>13:45:58</p>
<p>СОБОЛЄВ Є.В.</p>
<p>В 2005 році суспільство після революції вже дало Генеральній прокуратурі шанс перемогти злочинців. Ви тоді керували слідством в Генеральній прокуратурі, були заступником Генерального прокурора. Я пам'ятаю, що ви тоді особисто мені як журналісту казали, що дайте місяць, і Ківалов разом з Центрвиборчкомом буде сидіти. Чому не вийшло з тією справою? Чому не вийшло з іншими справами? І які шанси, що зараз вийде?<i> </i></p>
<p>&nbsp;</p>
<p>13:46:39</p>
<p>ШОКІН В.М.</p>
<p>Дякую за ваше запитання і за вашу пам'ять. Дійсно, ви були праві, я давав не обіцянку, а сказав, якщо будуть підстави притягнення Ківалова до відповідальності, я б це і зробив. Але, на жаль, якщо ви пам'ятаєте, нас звільнили всіх, і ми пішли, ви знаєте куди. По-перше.</p>
<p>По-друге. Я сказав і повторю ще раз для усіх, в тому числі і для фракції "Самопомочі". Що я, безумовно, зроблю все можливе, щоб усі високопосадовці, котрі винні в любих кримінальних злочинах, були покарані. І так воно й буде.</p>
<p>&nbsp;</p>
<p>ГОЛОВУЮЧИЙ. Дякую. Павло Унгурян, "Народний фронт".</p>
<p>&nbsp;</p>
<p>13:47:28</p>
<p>УНГУРЯН П.Я.</p>
<p>Шановний Вікторе Миколайовичу, маю кілька запитань від нашої фракції.</p>
<p>По-перше, просив би вас назвати конкретну дату, коли би ви надали у Верховну Раду конкретний звіт із конкретними звинуваченнями щодо тих, хто винен у розстрілах мирних людей на Майдані, а також хто винний у тій страшній корупції і знаходяться під &nbsp;депутатським імунітетом. Також дуже важливим є питання щодо порушення кримінальних справ щодо Криму, щодо тих, незаконно перетинаючих кордон на анексованому півострові Крим. Дякую.</p>
<p>&nbsp;</p>
<p>13:48:17</p>
<p>ШОКІН В.М.</p>
<p>Дякую. Я вже казав, що я до цього часу не мав жодного відношення до жодної кримінальної справи щодо високопосадовців, не мав жодного відношення до розслідування справ по Майдану, тому що це проводить слідчий Генеральної прокуратури України.&nbsp; Я надтерміново, я казав, що це є моїм пріоритетом, вивчу всі справи, котрі є упровадженні і стосуються майданівських злочинів. Я, наразі, не знаю, який їх об'єм, як вони напрацьовані за цей майже рік. тому точно я вам не можу сказати. Я зроблю це надтерміново.</p>
<p>&nbsp;</p>
<p>ГОЛОВУЮЧИЙ. Дякую. Дякую, Віктор Миколайович, за відповіді на запитання. Дякую за запитання, які були поставлені.</p>
<p>Шановні колеги народні депутати! Прошу. Від фракцій, будь ласка, керівники фракцій по 2 хвилини виступи в порядку обговорення.</p>
<p>Будь ласка, Юрій Луценко, "Блок Петра Порошенка".</p>
<p>&nbsp;</p>
<p>13:49:23</p>
<p>ЛУЦЕНКО Ю.В.</p>
<p>Шановний пане Президент, пане Голово, шановні колеги! Я сьогодні висловлюю думку фракції, яка прийняла рішення підтримати внесену Президентом кандидатуру пана Шокіна на посаду Генерального прокурора. Але виступаю не лише як голова фракції, а і як людина, котра знає кандидата не один рік. Можу сказати коротко, доти, поки пан Шокін працював в Генеральній прокуратурі України, МВС, яке я мав можливість очолювати в 2005 році, діяло наступально проти злочинності. Після того, як він звідти пішов, все зійшло на повний "піскун".&nbsp; Я хочу сказати, що в останні…</p>
<p>Хочу також сказати, що ми повинні подякувати і попередньому Генеральному прокурору Віталію Яремі&nbsp; за те, що в останній місяць він налагодив добрий наступальний&nbsp; темп проти злочинності – це буде правдою. І подякувати його&nbsp; за мужній вчинок, який дав можливість продовжити початі ним справи без конфліктної, інколи істеричної ситуації, в якій знаходилася&nbsp; Генеральна прокуратура&nbsp; України. Тим не менше,&nbsp; скажу і правду, як на мене,&nbsp; пана Ярему підвела кадрова політика: неможливо очистити країну&nbsp;&nbsp; брудними руками вірних псів диктаторського режиму, які все ще сидять на місцях.</p>
<p>&nbsp; Фракція&nbsp; "Блоку Петра Порошенка" очікує від нового Генерального&nbsp; прокурора конкретних справ. Перше. Оновлення&nbsp; прокурорів на місцях і в центрі: ніхто, хто служив Януковичу, не повинен керувати прокуратурою. Друге. Ми чекаємо якнайшвидше подання про зняття депутатської недоторканності з тих, хто засів&nbsp; злодійськими&nbsp; із справами&nbsp;&nbsp; в цьому залі, і це стосується не тільки опозиції. Третє. Ми чекаємо ударів не тільки&nbsp; по конкретним посадовим особами,&nbsp; але і по&nbsp; злодійським схемам, які як гідра&nbsp; відновлюються з новими головами, в новій&nbsp; Україні, ми чекаємо покарання і винних,&nbsp; і розламу цих злодійських схем.&nbsp; Якщо це буде зроблено,&nbsp; депутатський корпус,&nbsp; я думаю, що і вся коаліція,&nbsp; підтримає Генпрокуратуру&nbsp; змінами до закону і заслуженими аплодисментами.&nbsp;</p>
<p>&nbsp;Дякую!</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Дякую!&nbsp; Будь ласка,&nbsp; "Народний фронт", Вікторія&nbsp;&nbsp; Сюмар. Потім –&nbsp; Радикальна&nbsp; партія.&nbsp;&nbsp;&nbsp;&nbsp;&nbsp;</p>
<p>&nbsp;</p>
<p>13:52:11</p>
<p>СЮМАР В.П.&nbsp;</p>
<p>Шановні колеги! Розгляд цього питання&nbsp; очевидно відбувається в непростий&nbsp; час на фоні цілої низки викликів: з одного боку,&nbsp; ми маємо дуже напружену ситуацію на Сході, з іншого боку, ми розуміємо, через тиждень річниця закінчення Майдану і українському&nbsp; суспільству&nbsp; дуже би хотілося побачити винних&nbsp; у розстрілі Небесної Сотні&nbsp; на лаві&nbsp; підсудних.&nbsp; Цього не відбулося і очевидно, що&nbsp; для нас з вами сьогодні тест, як ми&nbsp; будемо цього досягати, всі разом досягати. Тому що сьогодні випробовування для нас з вами також в тому, чи можемо ми бути ефективними, чи можемо ми діяти спільно, це кадрова пропозиція Президента України. І сьогодні для нас тест, чи є в нас коаліція, яка спроможна підтримувати дії Президента і дії Кабінету Міністрів, який призначений нами з вами спільно. Тільки коли ми будемо діяти спільно, ми спроможні дати відсіч одному-єдиному ворогу, який сьогодні в нас є і якому ми маємо протистояти, це Російській Федерації. Без цього ми дозволяємо розхитувати ситуацію знизу. Тому для нас розгляд цього питання це, в першу чергу, питання внутрішньополітичної стабільності і питання єдності української влади. Але водночас це справді дуже важливо, коли українці побачать від Генпрокуратури ефективні дії. Чи побачимо ми тут подання про притягнення до кримінальної відповідальності і тих людей, які зараз ховаються за депутатські мандати? Чи побачимо ми ефективні розслідування і відповіді на питання, а хто віддавав накази і хто безпосередньо розстрілював Небесну сотню?</p>
<p>Часу в нас немає, пане Вікторе, і доведеться діяти вже не рік, як це було…</p>
<p>&nbsp;</p>
<p>ГОЛОВУЮЧИЙ. Прошу, дайте завершити.</p>
<p>&nbsp;</p>
<p>СЮМАР В.П. І це буде не один рік, як це було у випадку з Віталієм Яремою, це треба буде робити якомога швидше. І це час як Віктора Шокіна так і нашої з вами парламентської коаліції, давайте про це пам'ятати. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Олег Ляшко, Радикальна партія.</p>
<p>&nbsp;</p>
<p>13:54:47</p>
<p>ЛЯШКО О.В.</p>
<p>Шановні громадяни України, високоповажний пане Президенте, шановні колеги! Фракція Радикальної партії прийняла рішення не голосувати за кандидатуру Віктора Шокіна на посаду Генерального прокурора України, внесеного Петром Олексійовичем Порошенко.</p>
<p>Поясню українським громадянам – чому. Упродовж тривалого часу, разом з Яремою Віктор Шокін працював заступником і так само, як і Ярема, Шокін несе відповідальність за відсутність результатів діяльності Генеральної прокуратури України. Раз.</p>
<p>Друге. Віктору Шокіну 63 роки, я вважаю, що на посаду Генерального прокурора можна було б знайти значно молодшу, активнішу, дієвішу, енергійнішу людину, яка працюватиме 48 годин на добу, борючись із злочинністю і корупцією.</p>
<p>Третє. Віктор Шокін впродовж багатьох років працював в системі Генеральної прокуратури України і є фундатором цієї системи. Генеральна прокуратура, органи прокуратури України загалом – це ті, які користуються найменшою підтримкою в українському суспільстві, отже, систему органів прокуратури має міняти нова людина.</p>
<p>Саме тому разом із Єгором Соболєвим і з іншими народними депутатами ми і зареєстрували сьогодні законопроект, який передбачає обрання Генерального прокурора в той же спосіб, яким пропонується обирати голову Антикорупційного бюро, у відкритий спосіб, публічно, за участю громадськості.</p>
<p>Крім того, я хотів би сказати, що всі згадують річницю подій на Майдані. Ця річниця подій на Майдані, на превеликий жаль, демонструє відсутність радикальних змін у боротьбі з корупцією. І коли колега Сюмар розказує, що у нас головний ворог Путін - &nbsp;ні! У нас кілька головних ворогів. Перше – це зовнішня агресія, друге – це внутрішнє, це корупція. І саме Генеральна прокуратура замість того, щоб боротися з корупцією, її продукує. Замість того, щоб знищувати корупцію, вони покривають корупціонерів. За рік не можна притягнути винних, хто вбив наших побратимів. За рік, не можна зробити, навести лад, зокрема, в тій же системі органів прокуратури.</p>
<p>Я вам скажу так, шановні колеги, ….</p>
<p>&nbsp;</p>
<p>ГОЛОВУЮЧИЙ.&nbsp; Десять секунд, завершуйте.</p>
<p>&nbsp;</p>
<p>ЛЯШКО О.В.&nbsp; Я вам скажу так, якщо ми не почнемо зміни із себе, ми не змінимо країни. Тому я звертаюсь до Президента Порошенка, нехай Віктор Шокін попрацює два тижні …</p>
<p>&nbsp;</p>
<p>ГОЛОВУЮЧИЙ.&nbsp; Десять секунд, завершуйте, Олег Валерійович.</p>
<p>&nbsp;</p>
<p>ЛЯШКО О.В.&nbsp; Нехай пан Шокін два тижні попрацює виконуючим обов'язки Генерального прокурора, покаже результат, якщо покаже – тоді&nbsp; будемо голосувати. Дякую за увагу. <i>(Оплески)</i></p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; Олег Березюк, "Самопоміч". Більше немає бажаючих від фракцій? А, будь ласка, "Батьківщина" Сергій Соболєв після і голова комітет профільного, підведемо підсумок.</p>
<p>&nbsp;</p>
<p>13:57:37</p>
<p>БЕРЕЗЮК О.Р.</p>
<p>Вельмишановний пане Президенте! Шановні колеги! Перш за все ми хочемо подякувати екс.прокурору генеральному за сильний, вольовий, офіцерський вчинок, дякуємо йому за його&nbsp;&nbsp; принципову позицію. Це, справді, по-європейськи. <i>(Оплески)</i></p>
<p>Друге, панове, ми мали вчора розмову, півторагодинну майже розмову з паном Віктором Шокіним – досвідчений, сильний офіцер прокуратури, який є професійним і вольовим. Шановні панове, так виглядає, що ви сьогодні підтримуєте Президента, але фракція "Об'єднання "Самопоміч" буде голосувати проти. Чому? Не тому, що нам не потрібен сильний вольовий, професійний Генеральний прокурор. Нам потрібен сильний, професійний, вільний незалежний Генеральний прокурор, який буде служити нації, але не буде залежний від системи координат, в якій вихований. Може, тому і сталося так в Україні сьогодні, що 24 роки ми виходили з призначеннями через кон'юнктурні моменти. Можливо, сьогодні, власне, війна насилля над українською нацією має заставити нас змінити підходи до призначення ключових осіб у нашій державі. Ми платимо, шановні колеги, задорогу ціну, заплатили і далі платимо задорогу ціну, щоб підтримувати цей стиль управління державного у нашій державі. Тому ми будемо голосувати "проти", але не проти Шокіна, ми будемо голосувати проти системи координат, яка сьогодні не виправдовує надію українських людей і не карає тих, хто знищив українську державу за 24 роки її Незалежності. Слава Україні! <i>(Оплески)</i></p>
<p>&nbsp;</p>
<p>ГОЛОВУЮЧИЙ. Сергій Соболєв "Батьківщина", будь ласка, потім&nbsp; - Андрій Кожем'якін голова профільного комітету.</p>
<p>&nbsp;</p>
<p>13:59:48</p>
<p>СОБОЛЄВ С.В.</p>
<p>Шановний пане Президенте, шановний Прем'єр-міністр, шановні колеги! Я думаю, що нашій фракції визначатися з цього питання найважче. Бо кількість політичних замовлень, які були зроблені проти кожного з нас за часи попередніх режимів і Кучми, і Януковича, і Ющенко, достатньо.</p>
<p>Віктор Миколайович. Я думаю, для вас сьогодні буде визначальний момент. І коли тут мої колеги кажуть про &nbsp;про незалежність генерального прокурора, ця незалежність може бути гарантована тільки одним – це як мінімум 350 голосів в цій залі. Коли зараз почнеться розмін: ми даємо голоси або не даємо, - і кулуарні домовленості, я думаю, що це буде найгірший приклад тог, як пробують вирішувати найважливіше питання сьогодення. <i>(Оплески)</i></p>
<p>&nbsp;Ми дали довіру Генеральній прокуратурі, створивши Військову прокуратуру. Я думаю, що цей шматок роботи сьогодні буде найвизначальніший. Але є інший шматок роботи. Для вас повинен бути один принцип – це не ваші друзі, чи народні депутати, чи будь-хто інший. Ключовий принцип: відповідати повинні всі, які б крісла вони не займали в минулому або які не займають сьогодні. Оце буде незалежність Генерального прокурора.</p>
<p>Я так само виступаю за те, щоб молодь приходила в Генеральну прокуратуру. Але, Віктор Миколайович, вам втрачати вже нічого. Ви чудово розумієте, що це ваш останній термін в Генеральній прокуратурі. Якщо цей термін, а ми сподіваємося, що цей термін буде останнім і для тих, хто зараз ховається в Росії в Ростові-на-Дону або за депутатськими і іншими мандатами.</p>
<p>Саме тому фракція ухвалила рішення: ми підтримаємо вас, і ми даємо такий шанс країні визначитися, чи буде реальна…</p>
<p>&nbsp;</p>
<p>ГОЛОВУЮЧИЙ. Прошу, дайте завершити.</p>
<p>&nbsp;</p>
<p>СОБОЛЄВ С.В. …чи буде імітація цієї боротьби, як це ми, на жаль, бачили в минулому. Дякую. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Дякую. Будь ласка, Андрій Анатолійович Кожем'якін, голова профільного комітету, прошу.</p>
<p>&nbsp;</p>
<p>14:02:14</p>
<p>КОЖЕМ’ЯКІН А.А.</p>
<p>Шановний пане Президенте, шановний головуючий, колеги! Сьогодні Комітет з питань законодавчого забезпечення правоохоронної діяльності зранку на своєму засіданні розглянув поданий Президентом України проект Постанови Верховної Ради України про надання згоди на призначення Президентом України Шокіна Віктора Миколайовича на посаду Генерального прокурора.</p>
<p>Зазначеним проектом Президент України просить Верховну Раду України надати згоду на призначення Шокіна Віктора Миколайовича на посаду Генерального прокурора України. Обговоривши проект постанови за участю кандидата на посаду Генерального прокурора України, народні депутати висловили ряд побажань, а в першу чергу висловили подяку колишньому Генеральному прокурору Яремі&nbsp; Віталію Григоровичу, який, дійсно, як&nbsp; настояний офіцер&nbsp; спочатку не побоявся&nbsp; зайти в цей орган, в якому він ніколи не працював, шановний –&nbsp; в Генеральну прокуратуру, допомогти нам прийняти&nbsp; Закон про&nbsp; прокуратуру і сьогодні чесно і відверто сказати, що він не готовий там працювати.</p>
<p>Наступне. Ми побажали майбутньому Генеральному прокурору… висловили такі побажання.</p>
<p>Перше. Це якомога скоріше розслідувати злочини, які скоїла влада&nbsp; минула на Майдані. Це раз.</p>
<p>Друге. Ми побажали, щоб все ж таки в Гаазький суд в кінці кінців потрапили ті матеріали про ті безчинства і ті злочини, які сьогодні творять терористи&nbsp; агресора на території України. Тому що коли запитують міжнародні установи, де ці документи, де ці матеріали, а їх немає. Ми попросили Віктора Миколайовича взяти під особистий контроль цю справу.</p>
<p>І третє. Звичайно ж ми попросили… висловили побажання почати реформування і впровадження Закону про прокуратуру нового вже сьогодні.</p>
<p>Тому обговоривши це&nbsp; питання за участю&nbsp; Шокіна Віктора Миколайовича, члени комітету ухвалили рішення рекомендувати&nbsp; Верховній Раді України прийняти проект Постанови про надання згоди&nbsp; на призначення&nbsp; Президентом України Шокіна Віктора Миколайовича на посаду Генерального прокурора України ("За" – 11 членів комітету, проти – 1, утримались – 2) за основу та в цілому.</p>
<p>Прошу підтримати. Дякую.</p>
<p>&nbsp;</p>
<p>ГОЛОВУЮЧИЙ. Дякую, Андрій Анатолійович.</p>
<p>Шановні народні депутати! Присутній на засіданні Прем’єр-міністр України. Я хочу запросити до слова&nbsp; Арсенія Петровича Яценюка.</p>
<p>І прошу всіх підготуватися до голосування.</p>
<p>&nbsp;</p>
<p>14:04:31</p>
<p>ЯЦЕНЮК А.П.</p>
<p>Шановний пане Президенте! Пане Голово! Шановні колеги! Думаю, що це правильно, щоби вся парламентська коаліція, не дивлячись на те,&nbsp; що є дискусії, підтримала конституційне подання Президента України щодо призначення нового Генерального прокурора&nbsp; України.</p>
<p>Дійсно, часу немає ні в Генерального прокурора, ні в української влади на наведення порядку. І, як показує історія, у тому випадку, якщо у нас не справляються у тому числі і генеральні прокурори, парламент має конституційні повноваження щодо зміни відповідних посадових осіб, які призначаються Верховною Радою України. Тому я прошу парламентську коаліцію і переконаний, що фракція "Народного фронту", як завжди, одноголосно підтримає пропозицію Президента України щодо призначення на посаду Генерального прокурора країни пана Шокіна. Також хотів би звернутись до членів парламенту з проханням повернутись щодо голосування до Закону "Про контроль держави над акціонерними товариствами" (напевне не всі просто встигли натиснути кнопки) і проголосувати цей законопроект так само, як і проголосувати Закон "Про відповідальність власників банків" – за пов’язане кредитування, за виведення коштів з банківських установ і за те, щоб потім на державу покладають відповідальність за власників банків, які розкрали банківські установи.</p>
<p>І якщо парламент, а переконаний, що парламент і коаліція підтримає главу держави призначити нового Генерального прокурора України, в прокурора будуть відповідні інструменти для відновлення контролю як над державною власністю, так і притягнення до кримінальної відповідальності власників банків, які нанесли збитки державі і громадянам України. Прошу підтримати подання Президента. Дякую.</p>
<p>&nbsp;</p>
<p>ГОЛОВУЮЧИЙ. Дякую. Вельмишановні народні депутати, вельмишановний пане Президент, пане Прем’єр-міністр, ми зараз будемо визначатися з питанням голосування і підтримки подання Президента щодо призначення нового Генерального прокурора. Але хочу зазначити перед цим. У нас є виклики корупції, у нас є нерозслідувані справи, які сьогодні турбують кожного українського громадянина. Сьогодні є людина, яка стоїть на цій трибуні і бере на себе високу відповідальність за те, щоби довести ці справи до логічного завершення, засудити тих, хто винний у вбивствах, хто винний в породженні корупційних схем і багато інших питань, які сьогодні є на часі.</p>
<p>І Генеральний прокурор України потребує підтримки не тільки зараз, а потребує підтримки у своїй діяльності. Я думаю, що дуже скоро ми маємо відчути і побачити результати цієї діяльності. Тому я теж звертаюся з проханням до всіх колег народних депутатів підтримати подання Президента.</p>
<p>Реєстраційний номер 2084, проект Постанови про надання згоди на призначення Президентом України Шокіна Віктора Миколайовича на посаду Генерального прокурора України. За основу і в цілому. Прошу підтримати даний проект постанови, і прошу голосувати, шановні колеги. Голосуємо.</p>
<p>&nbsp;</p>
<p>14:07:50</p>
<p>За-318</p>
<p>Вітаємо Генерального прокурора України Віктора Миколайовича …</p>
<p>&nbsp;</p>
<p>ЛЯШКО О.В. Оголосіть результати голосування!</p>
<p>&nbsp;</p>
<p>ГОЛОВУЮЧИЙ. … Віктора Миколайовича Шокіна з обранням.</p>
<p><i>(Шум в залі)</i></p>
<p>Шановні колеги, народні депутати…</p>
<p>"Блок Петра Порошенка" – 140,</p>
<p>"Народний фронт"… А вы не кричите, народный депутат.</p>
<p>&nbsp;</p>
<p>ЛЯШКО О.В. Оголосіть, нехай народ знає!</p>
<p>&nbsp;</p>
<p>ГОЛОВУЮЧИЙ. Ви, колеги, сядьте на місця і ведіть себе пристойно.</p>
<p>"Блок Петра Порошенка" – 140, "Народний фронт " – 63, "Опозиційний блок" – 32, "Самопоміч" – 1, Радикальна партія – 0, "Батьківщина" – 14, "Воля народу" – 19, "Економічний розвиток" – 18, позафракційні – 31.</p>
<p>Дякую, шановні колеги. Дякую.</p>
<p>Шановні колеги! Оголошується перерва 30 хвилин. Дякую.</p>
<p>&nbsp;</p>
<p>ПАРУБІЙ А.В. Оголошується перева згідно Регламенту&nbsp; до 16.00.</p>
<p>&nbsp;</p>
<p align=center>ПІСЛЯ&nbsp; ПЕРЕРВИ</p>
<p>&nbsp;</p>
<p align=center>Веде засідання Перший заступник Голови Верховної Ради України ПАРУБІЙ А.В.</p>
<p><b>&nbsp;</b></p>
<p>ГОЛОВУЮЧИЙ. Прошу проходити до залу для продовження роботи Верховної Ради&nbsp; України. Прошу заходити і займати свої робочі місця.</p>
<p>Шановні депутати, на початку нашої роботи просить слова уповноважена Президента&nbsp; з питань мирного врегулювання на Донбасі, наш колега депутат пані Ірина Геращенко.</p>
<p>Ви знаєте, що сьогодні йдуть важкі бої в зоні АТО. Наші підрозділи і Збройних Сил України, і Національної гвардії здійснюють наступ на Південному напрямку. Разом з тим йдуть дуже важкі бої біля Дебальцевого. І з того приводу пані Ірина зробить заяву. І тому прошу всіх уважно прослухати заяву пані Ірини Геращенко. Прошу включити мікрофон.</p>
<p>&nbsp;</p>
<p>16:18:35</p>
<p>ГЕРАЩЕНКО І.В.</p>
<p>Шановні колеги, я за дорученням Президента&nbsp; України хочу надати вам оновлену інформацію щодо тієї трагедії, яка трапилася сьогодні в Краматорську, який було обстріляно силами бойовиків.</p>
<p>Отже, ракети, вірогідно вони виробництва ми розуміємо якої країни,&nbsp; чи то "Торнадо-С", чи "Смерч", прилетіли до Краматорська, мирного, цивільного російськомовного міста за 70 чи 90 кілометрів зі сторони бойовиків.</p>
<p>Перед цим наші сили військові зафіксували там ворожий безпілотник, який, очевидно, знімав інформацію відносно того, що відбувається в цивільному мирному місті Краматорськ. Терористи і бойовики обстріляли житлові квартали і на цю хвилину дуже тривожна інформація&nbsp; щодо цифр серед мирного населення загиблих і постраждалих. На жаль, серед цивільного населення на сьогодні загинуло 7 людей, більше 20 знаходиться з дуже важкими пораненнями, 9 – в критичному стані, 4 серед поранених – це діти. Якщо говорити про серед військових наші втрати, то 4 військових на цю хвилину загинули і є багато поранених, так само. Президент України дав доручення керівництву АТО і уряду, щоби всі сили зараз були кинуті на допомогу цивільному населенню, на те, щоби надати першу медичну допомогу, на те, щоби терміново місцева лікарня, яка по суті перетворюється на госпіталь, отримала необхідні ліки. І для цього ми будемо так само апелювати і до профільного Міністерства охорони здоров'я, щоби терміново&nbsp; було це забезпечено.</p>
<p>Шановні колеги, я розумію, що у всіх дуже багато питань, але мова йде зараз про мирне мсто Краматорськ, яке тільки що обстріляли бойовики. І я би хотіла, щоб ми з повагою поставилися до того, що відбувається на сході України і дали з вами спільну оцінку тому що, і чому саме сьогодні. Абсолютно очевидно, що терористи намагаються таким чином зірвати Мінські переговори, які призначені і мають відбутися в середу. Абсолютно очевидно, що терористи хочуть залякати мирні міста України, цивільне населення, наших військових, державу Україна і весь світ&nbsp; шантажувати російською зброєю. Я думаю, що Верховна Рада України має не тільки разом сьогодні засудити цей звірячий, взагалі, прояв тероризму&nbsp; і війну проти цивільного населення України. Але так само ми маємо звернутися до нашого дипломатичного відомства сьогодні донести повну інформацію про обстріл Краматорська, який знаходиться в глибокому тилу, де загинули цивільні жителі, куди прилетіли зі сторони бойовиків, після чергового російського гумконвою снаряди російського виробництва. І щоби в жодному разі&nbsp; наша з вами єдність і наш спільний спротив цій війні в цій залі ми не дали розрушити. Я дякую вам за інформацію… За можливість … І я пропоную підтримати,&nbsp; разом встати і аплодисментами підтримати жителів Краматорська, з якими ми разом, і ми їм допоможемо. Підтримаємо їх!&nbsp; <i>(Оплески)</i></p>
<p>&nbsp;</p>
<p>ГОЛОВУЮЧИЙ. Дякую, пані&nbsp;&nbsp; Ірино.</p>
<p>Також&nbsp; для інформації…&nbsp; Будь ласка.</p>
<p>&nbsp;</p>
<p align=center>Веде засідання Голова Верховної Ради України ГРОЙСМАН В.Б.</p>
<p>&nbsp;</p>
<p>ГОЛОВУЮЧИЙ.&nbsp; Шановні народні депутати! Переходимо до розгляду&nbsp; наступних питань порядку денного.&nbsp;</p>
<p>Реєстраційний номер 1423. Проект Закону про внесення зміни до статті 7 Закону України "Про статус ветеранів війни, гарантії їх соціального захисту" (щодо постраждалих під час протестів).&nbsp; Друге читання, шановні колеги.</p>
<p>Голова Комітету у справах ветеранів та інвалідів Третьяков Олександр Юрійович.&nbsp; Будь ласка, прошу голову комітету.</p>
<p>&nbsp;</p>
<p>ПАРУБІЙ А.В. Будь ласка, доповідач хоче&nbsp; виступати з місця,&nbsp; будь ласка, включіть мікрофон пану Третьякову для виступу і доповіді по даному питанню.</p>
<p>&nbsp;</p>
<p>16:23:26</p>
<p>ТРЕТЬЯКОВ О.Ю.&nbsp;</p>
<p>Уважаемые народные депутаты! Вашему вниманию во втором чтении предлагается проект Закона Украины о внесении изменений&nbsp; в статью 7 Закона Украины&nbsp; "О статусе ветеранов войны,&nbsp; гарантии их социальной защиты" - этот закон о пострадавших во время протестов. Номер закона 1423. Речь идет о предоставлении статуса инвалидов войны активистам, которые получили инвалидность в результате участия в Революции Достоинства, в Революції Гідності. Указанный законопроект принят в первом чтении13 января там было голосов где-то порядка более 300. Во втором чтении поступило четыре поправки от четырех народных депутатов, две учтены, одна частично. Профильный комитет на заседании 4 февраля принял решение рекомендовать Верховной Раде Украины принять законопроект во втором чтении и в целом как закон.</p>
<p>Учитывая замечания Главного юридического управления и Аппарата Верховной Рады Украины, прошу принять указанный законопроект со следующими правками, говорю для стенограммы. Абзац первый, абзац другий, пункт 1 законопроекту викласти в такій редакції: "Осіб, які стали інвалідами внаслідок поранень, каліцтва, контузій чи інших ушкоджень здоров'я, одержаних під час участі у масових акціях громадського протесту в Україні з 21 листопада 2013 року по 21 листопада 2014 року за євроінтеграцію та проти режиму Януковича", далі по тексту "Революція гідності", та які звернулися за медичною допомогою в період з 21 листопада 2013 року по 30 квітня 2014 року. Таким образом мы частично врахували поправку народного депутата Ленского.</p>
<p>Вторая правка. Вношу с голоса, пункт 2.3 законопроекту викласти в такій редакції, прикінцеве положення. Цей закон набирає чинності з дня наступного за днем його опублікування та вводиться в дію через 10 днів з дня опублікування.</p>
<p>І друга поправка. Кабінету Міністрів України забезпечити введення в дію підзаконних нормативних правок, актів спрямованих на реалізацію цього закону з дня введення його в дію. Прошу народных депутатов проголосовать во втором чтении и в целом эти законопроекты. Дякую.</p>
<p>&nbsp;</p>
<p align=center>Веде засідання Перший заступник Голови Верховної Ради України ПАРУБІЙ А.В.</p>
<p>&nbsp;</p>
<p>16:26:11</p>
<p>ГОЛОВУЮЧИЙ. Дякую вам.</p>
<p>Я хочу запитати у народних депутатів, перша поправка врахована, друга відхилена. Чи настоюють автори поправки, Ленський на голосуванні? Настоює? Не настоює.</p>
<p>Третя поправка відхилена комітетом. Чи настоюють автори поправки Гордєєв, Хлань на голосуванні по ній? Не настоюють.</p>
<p>Четверта поправка врахована.</p>
<p>Шановні депутати, чи можемо голосувати даний законопроект в цілому? Можемо. Тоді я ставлю на голосування проект Закону про внесення змін до статті 7 Закону України "Про статус ветеранів війни, гарантій їх соціального захисту" номер законопроекту (1423). Прошу депутатів зайняти місця і приготуватись до голосування. Давайте проголосуємо і потім підійдете, пане Сергій.</p>
<p>Я прошу проголосувати за даний законопроект, прошу визначитись шляхом голосування, прошу голосувати.</p>
<p>&nbsp;</p>
<p>16:27:31</p>
<p>За-235</p>
<p>Дякую за підтримку.</p>
<p>Це важливий законопроект, отже законопроект (1423): про статус ветеранів війни, гарантій їх соціального захисту прийнятий.</p>
<p>Ми переходимо за законопроектів до повторного розгляду після доопрацювання. Законопроект "Про внесення змін до Бюджетного кодексу України та деяких інших законодавчих актів України" з пропозиціями Президента України. Законопроект (0963), до доповіді запрошується член Комітету з питань бюджету Пинзеник Віктор Михайлович. Прошу на трибуні включити мікрофон для доповіді.</p>
<p>&nbsp;</p>
<p>16:28:28</p>
<p>ПИНЗЕНИК В.М.</p>
<p>Шановні народні депутати!&nbsp; Тут не треба скороченої процедуру, бо це повторний розгляд законопроекту, який був прийнятий.</p>
<p>Другого вересня минулого року був прийнятий Закон про зміни до Бюджетного кодексу України. На цей Закон Президент України наклав вето. Два зауваження були Президента, які Комітет з питань бюджету розглядав і запропонував їх врахувати у кінцевому варіанті закону. Ми б давно поставили крапку з цим законом, якби не одне але. 28 грудня минулого року був прийнятий ще один Закон "Про зміни до Бюджетного кодексу", тобто два закони зачіпали один і той же предмет регулювання. І в зв'язку із прийняттям цього закону в грудні 2014 року виникла колізія правових норм – деякі норми наклалися. В зв'язку із цим Комітет з питань бюджету запропонував ті норми, які були вже врегульовані пізніше прийнятим законом, вилучити із закону, який був прийнятий 2 вересня.</p>
<p>І тертій момент, оскільки нічне голосування в грудні містило багато технічних проблем, то в цьому законі, який ми доопрацювали, запропоновано врегулювати технічні питання посиланнями на ту норму, юридичні&nbsp; уточнення і так далі. Тобто зараз нам пропонується прийняти уточнену&nbsp; версію закону з урахуванням трьох моментів. Перше, ця версія закону враховує пропозицію Президента. Друге, ця версія закону вилучає ті норми, які вже затверджені законом, який був схвалений пізніше. І третє, цей закон врегульовує ті колізії, які виникли під час нічного голосування. Прошу в такій редакції схвалити цей закон. Це рішення підтримано Комітетом з питань бюджету і з урядом ця пропозиція узгоджена. Прошу підтримати.</p>
<p>&nbsp;</p>
<p align=center>Веде засідання Голова Верховної Ради України ГРОЙСМАН В.Б.</p>
<p>&nbsp;</p>
<p>16:30:24</p>
<p>ГОЛОВУЮЧИЙ. Дякую, Віктор Михайлович.</p>
<p>Шановні колеги, таблиця роздана. По поправкам, всі враховано поправки? <i>(Шум у залі)</i> Всі поправки враховано. Ми можемо голосувати. Немає заперечень, шановні колеги? Немає заперечень? Ставиться на голосування, шановні колеги, я прошу приготуватися до голосування, (реєстраційний номер 0963) Закон України про внесення змін до Бюджетного кодексу України та деяких інших законодавчих актів України з пропозиціями Президента України. Доповідав Віктор Михайлович Пинзеник. І є&nbsp; висновок комітету щодо прийняття в цілому і всі правки, які&nbsp;&nbsp; були враховані. Прошу приготуватися до голосування, шановні колеги.</p>
<p>Прошу голосувати 0963 в цілому. Всі поправки, всі зміни враховано. В цілому. Прошу голосувати. В цілому.</p>
<p>&nbsp;</p>
<p>16:32:00</p>
<p>За-237</p>
<p>Рішення прийнято. Дякую.</p>
<p>Наступне, будь ласка.</p>
<p>&nbsp;</p>
<p>ГОЛОС ІЗ ЗАЛУ. Вимагаємо переголосування по Генеральному прокурору. Два випадки кнопкодавства. "Економічний розвиток", Гєллєр – за Пресмана, Біловол – за Шипка голосували. Далі голосування тут не буде, тільки за Генерального прокурора. Проголосували – далі рухаємося.</p>
<p><i>(Шум у залі)</i></p>
<p>&nbsp;</p>
<p>ГОЛОВУЮЧИЙ. Шановні народні депутати, поступила заява 10 народних депутатів. Відповідно, оскільки це відбулося, ця заява, після оголошення результатів голосування і після голосування, фактично на вечірньому засіданні, я направив цю заяву до регламентного комітету, щоб внесли пропозиції щодо розгляду цієї заяви. Після того, як повернеться це… Як тільки повернеться це з розгляду регламентного комітету, тоді ми визначимо, як діяти далі, відповідно до законодавства і Регламенту Верховної Ради України.</p>
<p>Переходимо до розгляду, наступного розгляду питань порядку денного. До вашого розгляду оголошується законопроект номер 09… <i>(Шум у залі)</i></p>
<p>&nbsp;0961. Закон України "Про внесення змін до Закону України "Про об'єднання співвласників багатоквартирного будинку" щодо недопущення порушення прав власників квартир та нежилих приміщень" з пропозиціями Президента України. Є присутній заступник міністра. Я прошу, з місця доповідайте. Друге читання. <i>(Шум у залі)</i></p>
<p>&nbsp;</p>
<p>16:33:45</p>
<p>КІСТІОН В.Є.</p>
<p>Шановний Володимире Борисовичу, шановні народні депутати! Президент України пропонує відхилити прийнятий Верховної Радою України 2 вересня 2014 року Закон України "Про внесення змін до Закону України "Про об'єднання співвласників багатоквартирного будинку" (щодо недопущення порушення прав власників квартир та&nbsp; нежилих приміщень). Відповідно до пропозицій Президента України частина положень цього закону&nbsp;&nbsp; не відповідає статтям 12, 22 і 41 Конституції України, за якими держава забезпечує захист та рівність прав усіх суб'єктів права власності і господарювання. <i>(Шум у залі)&nbsp; </i></p>
<p>Так, в чинній редакції статті 9 Закону України "Про об'єднання співвласників багатоквартирного будинку" передбачено, що членство в об'єднанні розпочинається на підставі&nbsp; поданої письмової заяви власника та згодою об'єднання.&nbsp; Порядок прийняття до об'єднання визначається статутом.</p>
<p>В свою чергу запропонованими змінами передбачається&nbsp; надати право на прийняття до членів об'єднання виконавчому органу ОСББ.&nbsp; Виконавчому органу&nbsp; надається право відмовити у прийнятті в члени ОСББ, але&nbsp; підстави для цього законом не визначаються. За таких обставин виникає&nbsp; ситуація, за якої члени ОСББ, які перебувають у складі виконавчого органу&nbsp; об'єднання&nbsp; матимуть більші можливості порівняно з іншими членами об'єднання. Надання таких переваг суперечить статтям&nbsp; 358,&nbsp; 369 Цивільного&nbsp; кодексу України,&nbsp; за якими право спільної часткової власності здійснюються співвласниками за їх згодою; статті 10 Закону України про ОСББ в частині обмеження прав співвласників багатоквартирного будинку на прийняття рішень. Всупереч статті&nbsp; 22 Конституції України порушується принцип рівності перед&nbsp; законом членів об'єднання як співвласників багатоквартирного будинку та відбуваються звуження їх прав.</p>
<p>Зважаючи на вищевикладене вказаний закон пропонується відхилити.</p>
<p>Прошу підтримати пропозиції Президента України. Дякую.</p>
<p>&nbsp;</p>
<p>ГОЛОВУЮЧИЙ. Дякую. Шановні колеги народні депутати!&nbsp; Співдоповідач –&nbsp; перший заступник голови комітету Дмитро Андрієвський. З місця, будь ласка. Дмитро Андрієвський.</p>
<p>&nbsp;</p>
<p>16:35:53</p>
<p>АНДРІЄВСЬКИЙ Д.Й.</p>
<p>Шановний Володимире Борисовичу! Шановні колеги! Комітетом розглянуті&nbsp; пропозиції Президента до Закону "Про внесення змін до Закону України "Про об'єднання співвласників багатоквартирного будинку".</p>
<p>Комітет виходив з того, щоб підтримати пропозиції Президента відхилити зазначений законопроект як такий, що не вирішує дану проблему та протирічить Конституції України, оскільки надає право правлінню ОСББ приймати рішення щодо надання членства&nbsp; ОСББ та відмову в цьому.</p>
<p>Також хотів би зазначити, що 13 січня 2015 року прийнято в першому читанні Закон "Про особливості здійснення правовласності у багатоквартирному будинку", який фактично ці питання врегулював. Тому комітет пропонує Верховній Раді підтримати пропозицію Президента щодо відхилення даного законопроекту. Дякую.</p>
<p>&nbsp;</p>
<p>ГОЛОВУЮЧИЙ. Дякую, шановні колеги. Є пропозиція комітету. Будь ласка, Дмитро Йосипович, ще раз пропозицію комітету.</p>
<p>&nbsp;</p>
<p>16:36:59</p>
<p>АНДРІЄВСЬКИЙ Д.Й.</p>
<p>Шановні колеги, комітет пропонує Верховній Раді підтримати пропозиції Президента щодо відхилення цього законопроекту. Тобто поставити на голосування і підтримати пропозицію Президента. Дякую.</p>
<p>&nbsp;</p>
<p>ГОЛОВУЮЧИЙ. Дякую. Шановні колеги, прошу приготуватись. Ставлю на голосування. Закон України "Про внесення змін до Закону України "Про об'єднання співвласників багатоквартирних будинків" щодо недопущення порушення прав власників квартир та нежилих приміщень" з пропозиціями Президента України від 29.09.2014 року, реєстраційний номер 0961. Є пропозиція про відхилення. Якщо вона навіть не буде проголосована, тоді він буде відхилений, цей законопроект. Будь ласка, прошу голосувати.</p>
<p><i>(Шум у залі) </i></p>
<p>Про відхилення даного законопроекту.</p>
<p>&nbsp;</p>
<p>16:37:59</p>
<p>За-164</p>
<p>Рішення не прийнято. Законопроект вважається відхиленим.</p>
<p>Шановні колеги, оскільки ми з вами прийняли рішення працювати до вичерпання порядку денного, у нас є пропозиція про Закон 1610, про його перенесення, доопрацювання. Тому я використовуючи своє право, і не потрібно тут брати навіть перерву, оголошую, оголошую…</p>
<p>&nbsp;</p>
<p>ГОЛОС ІЗ ЗАЛУ. (Не чути)</p>
<p>&nbsp;</p>
<p>ГОЛОВУЮЧИЙ. Давайте так, якщо ви зараз займете свої місця і,.. зараз отримаєте перерву. Якщо не треба перерву, то послухайте мене дуже уважно. Будь ласка, займіть свої місця у залі, шановні народні депутати. Я дам слово висловитися представнику, кого ви визначили. 3 хвилини безперечно, без питань…</p>
<p>Ні, ні, по півтори – неможна, 3 хвилини. Визначіть, будь ласка, визначіть, будь ласка, виступаючого і я дам вам виступити.</p>
<p>Колеги! Дивіться, дивіться.</p>
<p>&nbsp;</p>
<p>ГОЛОС ІЗ ЗАЛУ. ……Ми маємо право виступити.</p>
<p>&nbsp;</p>
<p>ГОЛОВУЮЧИЙ. Ви маєте право, я вам зараз надам перерву, якщо ви хочете. Або, взагалі, зараз ми завершимо, взагалі, засідання, то ви обирайте. Друзі, ну обирайте.</p>
<p>&nbsp;</p>
<p>ГОЛОС ІЗ ЗАЛУ. Є наше право на перерву, ми замість перерви просимо виступити.</p>
<p>&nbsp;</p>
<p>ГОЛОВУЮЧИЙ. Шановні народні депутати, я прошу займіть свої місця в залі, в сесійній залі.</p>
<p>На вимогу двох фракцій про оголошення перерви, я зараз дам можливість виступити. Хто буде виступати?</p>
<p>Прошу, будь ласка, сядьте на місце. Депутати! Сядьте на місце, будь ласка. Олег Валерійович. Депутати! Народні депутати! Як тільки ви сядете на місце, зразу буде включений мікрофон. Прошу. Прошу. Прошу, будь ласка.</p>
<p>В чому проблема? Я ж попросив вас, шановні народні депутати, сядьте на місце. Сядьте на місце. Сядьте, будь ласка на місце.&nbsp; Будем діяти тільки виключно в межах чинного законодавства.</p>
<p>Прошу сісти на місце. Будь ласка, колеги, сядьте, будь ласка, на місце. І дайте можливість колезі виступити з трибуни парламенту.</p>
<p>Андрій Тетерук, будь ласка, "Народний фронт".</p>
<p>Ми порядок денний вичерпали. Будь ласка, хвилину.</p>
<p>&nbsp;</p>
<p>16:41:13</p>
<p>ТЕТЕРУК А.А.</p>
<p>Шановні депутати, які займають місце біля трибуни! Шановні депутати, народні депутати, які блокують трибуну. Я вас прошу сісти на місце і зрозуміти, що ваше блокування не призводять до будь-якої позитивної дії. Є проблеми з тим, що хтось кнопкодавить, пишіть відповідну заяву, будемо переголосувати. Не блокуйте трибуну! <i>(Шум у залі)</i></p>
<p>Я кажу, не блокуйте, давайте працювати! У нас є необхідність працювати, а не займатися тим, чим ви займаєтеся. Будьте розумнішими.</p>
<p>&nbsp;</p>
<p>ГОЛОВУЮЧИЙ. Добре. Шановні колеги, я бачу, що у нас все добре, але розуміння немає.</p>
<p>Шановні народні депутати, шановні колеги, наше засідання оголошую закритим. <i>(Шум у залі)</i> Чергове засідання завтра о 10 годині ранку. Дякую, шановні колеги.</p>
<p>&nbsp;</p>
<p>&nbsp;</p>
<p><b>&nbsp;</b></p>
<p>&nbsp;</p>
<p>&nbsp;</p>

