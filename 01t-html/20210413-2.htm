Стенограма пленарного засідання
13 квітня 2021

<p align=center>ПОЗАЧЕРГОВЕ ЗАСІДАННЯ</p>
<p align=center>Зал засідань Верховної Ради України</p>
<p align=center>13 квітня 2021 року, 17 година 20 хвилин</p>
<p align=center>Веде засідання Голова Верховної Ради України РАЗУМКОВ Д.О.</p>
<p><b> </b></p>
<p>ГОЛОВУЮЧИЙ. Шановні колеги, у зв'язку з вимогою 153 народних депутатів та відповідно до частини восьмої статті 19 Регламенту Верховної Ради України ми сьогодні маємо чергове позачергове пленарне засідання Верховної Ради України. Перелік питань вищезазначеного засідання вам розданий. Прошу народних депутатів підготуватися до реєстрації.</p>
<p><i>(Шум у залі)</i></p>
<p>Шановні колеги, ви ж у залі знаходитесь. У мене, мабуть, неправильно йде годинник. Михайло Миколайович, ми з вами потім ще 10 хвилин дочекаємося, коли всі підуть. Добре, домовились.</p>
<p>Шановні колеги, будь ласка, підготуйтесь до реєстрації. Нагадую: реєстрація відбувається шляхом натискання зеленої кнопки, першої зліва. Сергій Володимирович Власенко, да.</p>
<p>Готові? Прошу реєструватися.</p>
<p></p>
<p>17:23:27</p>
<p>У залі зареєстровано 290 народних депутатів України. Позачергове пленарне засідання Верховної Ради України оголошую відкритим.</p>
<p>Шановні колеги, надійшла заява про перерву з заміною на виступ.</p>
<p>Лозинський Роман Михайлович.</p>
<p></p>
<p>17:24:08</p>
<p>ЛОЗИНСЬКИЙ Р.М.</p>
<p><a name=Temp></a>Шановні колеги, я хотів би запросити всіх представників міжфракційного об'єднання "Пласт" у Раді, а також усіх друзів, колег "Пласту".</p>
<p>Шановні українці, сьогодні ми разом з народними депутатами хотіли б привітатись з вами пластовим гаслом "СКОБ!": сильно, красно, обережно і бистро.</p>
<p>Вчора виповнилося 109 років з дня першої пластової присяги. Саме в 1912 році у Львові Пласт взяв свій початок з тих часів, коли перший пластовий гурток, група дітей склала пластову присягу на вірність України.</p>
<p>За більш ніж 100 років вихованцями українського "Пласту" стали Любомир Гузар, Богдан Гаврилишин, Олег Ольжич, Квітка Цісик, Микола Плав'юк, Роман Шухевич, Степан Бандера та безліч інших видатних діячів нашої країни, які показували своїм життям і своїми вчинками, що ми можемо впливати на будівництво нашої держави, будуючи свою діяльність на ідеології, на цінностях і на вірі і вірності нашій країні.</p>
<p>Богдан Гаврилишин не раз казав: "Якби Україна мала півмільйона пластунів, за її майбутнє можна було би не переживати". Тому що вірність Богові та Україні, допомога іншим та самовдосконалення – це фундаментальні цінності, який пластовий рух незмінно виховує в українській молоді з початку ХХ століття.</p>
<p>І насправді якби Україна брала за приклад інші прогресивні держави і підтримувала український скаутинг з часів незалежності, то ми б сьогодні навряд мали би окуповані території Донбасу і Криму.</p>
<p>Але краще пізно ніж ніколи. І сьогодні ми, пластуни, і друзі "Пласту" у Верховній Раді хочемо подякувати цьому скликанню парламенту за прийнятий в грудні 2019 року Закон про підтримку пластового руху в Україні. <a name=_GoBack></a><i>(Оплески)</i></p>
<p>Сьогодні пластовий рух – це 10 тисяч пластунів, а також більш ніж 2 тисячі дорослих волонтерів, які кожного дня свій вільний час і своє бажання присвячують роботі з українською молоддю. І ми закликаємо весь парламент і всі центральні органи державної влади і подальше підтримувати найбільший молодіжний рух в країні – скаутський рух "Пласт".</p>
<p>Дякуємо.</p>
<p></p>
<p>ГОЛОВУЮЧИЙ. Надійшла ще одна заява про перерву із заміною на виступ – Бондар Віктор Васильович.</p>
<p></p>
<p>17:27:23</p>
<p>БОНДАР В.В.</p>
<p>Шановний Дмитро Олександрович, шановні колеги, тільки що закінчилася позачергова сесія, на якій було 5 простих питань, які ініціювала наша депутатська група політичної "Партії "За майбутнє". Питання настільки прості і настільки вони стосувалися людей, що, здавалося би, мали об'єднати весь зал. Питання про зменшення тарифів для населення, питання про те, щоб навести нарешті порядок в цій галузі енергетичній і прибрати з ринку посередників, які нам постачають газ по подвійних-потрійних тарифах. Прийняти рішення щодо наведення порядку в тарифах на електроенергію, щоб нарешті українська атомна енергетика задихала і почала будувати реактори, щоб нарешті почалась відроджуватись промисловість в Україні і щоб населення отримало ту платіжку, за яку реально ціну вона отримає сьогодні, українська економіка, на електроенергію і на газ.</p>
<p>А що ми маємо в підсумку? А ми маємо повний провал. Я хочу звернути увагу, чиїми руками забезпечений провал цих голосувань – руками наших "слуг народу", які в цій залі фактично провалили цих 5 документів. Я хочу, щоб кожен, хто сьогодні голосував і голосував півтора роки назад за депутатів, подивилися на підсумки голосувань і подивилися ті прізвища, які сьогодні не проголосували за ці постанови і не зменшили тарифи для населення. Не дали можливість навести порядок в цій галузі, щоб потім ви кожному в очі сказали, що, друже, ми тебе обирали і ми в тебе вірили, і ми з тобою йшли на вибори під тими зеленими прапорами.</p>
<p>І я думаю, що сьогодні кожен має зробити висновки, що епоха дилетантів має закінчуватися, епоха, коли приходять до влади люди, які нічого не розуміють в енергетиці, транспорті, народному господарстві, в промисловості, освіті і так далі, вона має закінчуватися. Мають приходити професійні люди, які по 20-30 років в кожній галузі своєю роботою доказали, що вони вміють, які приходять і наводять порядок, і тоді оці постанови навіть не були б в залі, бо не було б підстав їх розглядати. Тоді б уряд, який сидів тут, мав би повністю бути в ложі уряду, сидів би у повному складі хоча б з поваги до вас, до депутатів "Слуг народу". Щоб вони вам розказали, чому такі ситуації, чому такі тарифи. І тоді ця ситуація була б абсолютно інша.</p>
<p>Я закликаю до того, що ми протягаємо вам неодноразово вже руку допомоги. Ми готові сісти разом з вами, відпрацювати ці документи ще раз. Документи по енергетиці, документи по промисловості, по транспорту. Щоб у вас бюджет з'явився, щоб ви дали людям нормальні тарифи. Щоб погасити людям ті борги, які вони накопичили за комунальні послуги. І ми, наша депутатська група "Партії "За майбутнє", готові за такі рішення день і ніч тут проводити, тільки щоб дати людям вихід із ситуації. І дати наповнити бюджет, і дати відродження економіки.</p>
<p>Дякуємо.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, як ви і просили, починаємо роботу позачергового засідання рівно о 17:30. Звертались колеги з однієї і з іншої фракції. Дякую.</p>
<p>Переходимо до питань порядку денного. Вам запропонований проект Закону про внесення змін до Розділу ІІ "Прикінцеві та перехідні положення" Закону України "Про внесення змін до деяких законодавчих актів України, спрямованих на забезпечення додаткових соціальних та економічних гарантій у зв’язку з поширенням коронавірусної хвороби (COVID-19)" (щодо окремих питань завершення 2020/2021 навчального року) (реєстраційний номер 5014).</p>
<p>Нам необхідно прийняти рішення про включення цього питання до порядку денного сесії. Готові голосувати? Прошу підтримати та проголосувати.</p>
<p></p>
<p>17:31:40</p>
<p>За-281</p>
<p>Рішення прийнято.</p>
<p>Пропонується розглянути це питання за скороченою процедурою. Прошу підтримати та проголосувати.</p>
<p></p>
<p>17:32:04</p>
<p>За-252</p>
<p>Рішення прийнято.</p>
<p>До слова запрошується народний депутат України Білозір Лариса Миколаївна.</p>
<p></p>
<p>17:32:26</p>
<p>БІЛОЗІР Л.М.</p>
<p>Шановний пане Голово, шановні колеги, шановні українці! Ми разом з колегами з інших фракцій та депутатських груп внесли на розгляд парламенту законопроект 5014. Зазначений законопроект був внесений на прохання наших виборців і підтриманий профільним комітетом як невідкладний.</p>
<p>Згідно нього випускники шкіл будуть звільнені від обов'язкового проходження ДПА у формі ЗНО і зможуть самостійно вибирати в умовах пандемії, в якій формі складати підсумкові оцінювання, чи це річне оцінювання, чи це ДПА у формі шкільного іспиту, чи ДПА у формі ЗНО, якщо дитина дійсно планує вступати до вузу за власним бажанням.</p>
<p>В принципі, цей законопроект продовжує практику, яку ми застосували у попередньому році під час пандемії відповідно до закону України, який був прийнятий за ініціативою Президента України. Переконана, що в сьогоднішніх умовах та беручи до уваги складну епідеміологічну ситуацію, це вимушений крок, на який ми разом маємо піти.</p>
<p>Прошу підтримати цей законопроект за основу і в цілому. Дякую.</p>
<p></p>
<p>ГОЛОВУЮЧИЙ. До слова запрошується голова Комітету з питань освіти, науки та інновацій Бабак Сергій Віталійович.</p>
<p></p>
<p>17:34:04</p>
<p>БАБАК С.В.</p>
<p>Доброго дня, шановні колеги! Це, справді, дуже гарний законопроект. А чому він гарний? А тому що він слово в слово повторює законопроект минулорічний, який був поданий Президентом України.</p>
<p>Комітет розглянув цей законопроект на своєму засіданні і рекомендував його прийняти за основу і в цілому. Насправді комітет провів декілька засідань перед цим, на які були запрошені представники Міністерства освіти і науки, Головний санітарний лікар, Міністерство охорони здоров'я, Український центр оцінювання якості освіти, і ми модулювали, декілька разів моделювали ситуацію залежно від рівня захворюваності в Україні. І зважаючи на те, що порівняно з минулим роком рівень захворюваності зріс в рази, то ми вирішили продовжити практику минулого року і дати можливість дітям складати ДПА, зокрема у формі ЗНО, за бажанням.</p>
<p>Дякую, колеги. Прошу підтримати його за основу і в цілому.</p>
<p></p>
<p>ГОЛОВУЮЧИЙ. Будь ласка, запишіться: два – за, два – проти, на виступи від депутатських фракцій та груп.</p>
<p>Южаніна Ніна Петрівна.</p>
<p></p>
<p>17:35:14</p>
<p>ЮЖАНІНА Н.П.</p>
<p>Прошу передати слово Павленку Ростиславу.</p>
<p></p>
<p>ГОЛОВУЮЧИЙ. Павленко Ростислав Миколайович.</p>
<p></p>
<p>17:35:31</p>
<p>ПАВЛЕНКО Р.М.</p>
<p>Шановні колеги, справді, законопроект відтворює практику минулого року. Тому "Європейська солідарність" буде підтримувати і закликаємо інших колег.</p>
<p>Але треба звернути увагу на інше. Нам доводиться повторювати надзвичайні кроки минулого року, тому що за цей рік влада практично провалила все, що стосується боротьби з коронавірусом: спочатку продавали маски, потім забули про кисень, практично зірвано вакцинацію. Ми досі чуємо лише якісь плани і наміри, а не бачимо конкретні угоди.</p>
<p>Тому, шановні колеги, ми закликаємо поставити підписи, і в першу чергу це стосується і депутатів із "Слуги народу", поставити підписи для того, щоб ми провели позачергове засідання і вирішили питання, які стосуються, власне, боротьби з коронавірусною інфекцією для того, щоб виділили кошти на вакцинацію, бо лише виділення цих коштів гарантує постачання вакцин, не наміри, не розмови, а саме виділення коштів.</p>
<p>І, шановні колеги, зараз бачимо інформацію про те, що уряд, Міністерство охорони здоров'я хоче взяти кошти на вакцинацію з лікарень, з забезпечення лікарів і подібне. Це неприпустимо. Це так само неприпустимо, як голосували тут, на жаль, гроші на субсидії забрати з субсидій. Тому є звідки взяти гроші – є прокуратура, правоохоронні органи, Офіс Президента.</p>
<p>Шановні колеги, треба зібратися, вирішити ці питання, щоб і нам наступного року, не дай Боже, не довелося знову повторювати таких рішень, як оце, за яке ми будемо голосувати.</p>
<p>Дякую.</p>
<p></p>
<p>ГОЛОВУЮЧИЙ. Клочко Андрій Андрійович.</p>
<p></p>
<p>17:37:19</p>
<p>КЛОЧКО А.А.</p>
<p>Прошу передати слово Колебошину. Колебошину слово передати.</p>
<p></p>
<p>ГОЛОВУЮЧИЙ. Колебошин Сергій Валерійович.</p>
<p></p>
<p>17:37:26</p>
<p>КОЛЕБОШИН С.В.</p>
<p>Шановні колеги, прошу підтримати даний законопроект, який з'явився в сесійній залі, в тому числі за ініціативи Президента України. Хочу зауважити, що йдеться зовсім не про те, що хтось не хоче організовувати складання державної підсумкової атестації чи неспроможний, а йдеться про найвищий пріоритет дитини та будь-якого учасника навчального процесу – про здоров'я. За досвідом минулого року аналогічне рішення дозволило нам знизити навантаження на пункти тестування на 25-30 відсотків. Ми очікуємо, що в цьому році відбудеться те ж саме. Більше того, це не потребує додаткового фінансування з боку державного бюджету, бо всі кошти на проведення, якісне проведення зовнішнього незалежного оцінювання і в міністерстві, і в Українському центрі оцінювання якості освіти є.</p>
<p>І наступне. Всі працівники центрів тестування є пріоритетні з точки зору вакцинування. Тобто держава робить все для того, щоб зовнішнє незалежне оцінювання, яке є пріоритетом з точки зору оцінювання випускників наших шкіл, відбулося. Бо більшим пріоритетом є здоров'я дитини.</p>
<p>Дякую.</p>
<p></p>
<p>ГОЛОВУЮЧИЙ. Стефанишина Ольга Анатоліївна.</p>
<p></p>
<p>17:38:39</p>
<p>СТЕФАНИШИНА О.А.</p>
<p>Наталія Піпа.</p>
<p></p>
<p>ГОЛОВУЮЧИЙ. Піпа Наталія Романівна.</p>
<p></p>
<p>17:38:55</p>
<p>ПІПА Н.Р.</p>
<p>Наталія Піпа, 115 округ, Львів, фракція "Голос". Україні і кожній сім'ї потрібні здорові і розумні діти. Минулий рік показав, що проведення ЗНО не збільшило кількість хворих на коронавірус, а от скасування обов'язкової державної підсумкової атестації, тобто екзаменів для всіх, дуже погано вплине на знання і мотивацію учнів до навчання, а вчителів до роботи.</p>
<p>До мене масово звертаються вчителі, батьки, і ви будете здивовані, навіть деякі одинадцятикласники, про те, що не треба скасовувати екзамени, що немає кращих учнів чи гірших, що всі мають здавати однаково.</p>
<p>Фракція "Голос" наполягає на тому, що державну підсумкову атестацію треба не скасовувати, а зосередитись на безпечній здачі екзаменів. Тобто це мала кількість в приміщеннях, відстань між ними, провітрювані приміщення, маски і антисептики.</p>
<p>Результати PISA показали, наскільки знання українських учнів, і це дуже, на жаль, відстають інших країн економічно розвинених. Ми всі хочемо мати добру роботу, ми всі хочемо жити в багатій країні, адже з війною нападають лише на бідні країни, багаті країни можуть творити лише розумні люди, лише розумні громадяни.</p>
<p>Адже хто буде питати наших випускників, чи вони вчилися в коронавірусний рік, чи в звичайний, коли вони будуть йти на роботу, всі захочуть знати їхні знання і вміння аналізувати. 72 відсотки українців, за даними Інституту майбутнього, вважають, що дистанційну освіту провалено і скасування ДПА – це спосіб Міністерства освіти приховати результати.</p>
<p>Повторюю ще раз, Україні і кожній сім'ї потрібні здорові і розумні діти. І тому нам не треба скасовувати екзамени, а забезпечити добре дистанційне навчання і зосередитись на безпечному проведенні екзаменів.</p>
<p></p>
<p>ГОЛОВУЮЧИЙ. Батенко Тарас Іванович.</p>
<p></p>
<p>17:41:07</p>
<p>БАТЕНКО Т.І.</p>
<p>Констанкевич Ірині.</p>
<p></p>
<p>ГОЛОВУЮЧИЙ. Констанкевич Ірина Мирославівна.</p>
<p></p>
<p>17:41:16</p>
<p>КОНСТАНКЕВИЧ І.М.</p>
<p>Ірина Констанкевич, група "За майбутнє", 23-й виборчий округ, Волинь. Шановне товариство, безперечно, група "За майбутнє" буде підтримувати даний законопроект як такий, що на часі і точково вирішує гостру проблему. Разом з тим, ми вважаємо, що якраз зараз привід поставити питання про якість освіти, яка, на жаль, хвилює усе суспільство, але ми не чуємо цих тривожних сигналів з боку профільного комітету і з боку міністерства.</p>
<p>Про що треба говорити? Треба говорити про те, що в провідних країнах світу, зокрема Нідерландах, Сполучених Штатах Америки вже проведені дослідження, які встановили, що якість освіти значно впала в їхніх країнах, це від 20 до 50 відсотків, натомість в Україні такі дослідження не проведені.</p>
<p>Друга обставина. В цих провідних країнах встановлено причинно-наслідковий зв'язок, чому якість освіти падає. Це і те, що потрібно проводити перекваліфікацію вчителів, це і те, що немає належного Інтернет-зв'язку, це тому, що немає належного фінансування.</p>
<p>Тому я вважаю, якщо Президент України хоче бути послідовним в цьому питанні, то потрібно йому звернути увагу на те, що все-таки фінансування освіти було на належному рівні, щоб були скеровані гроші на фінансування сільських територій, де недостатня кількість Інтернету, і це вимагає саме наша партія. Ми вимагаємо, щоб були скеровані достатньо гроші на підтримку вчителів та їх перекваліфікацію.</p>
<p>Отже, шановне товариство, здорова Україна – це ще й освічена Україна. Тому давайте дбати і про майбутнє школярів, і про майбутнє нашого суспільства.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, запишіться з мотивів, якщо є бажаючі. Немає? Переходимо до голосування.</p>
<p>Шановні колеги, пропозиція комітету за основу і в цілому. Немає заперечень? Немає.</p>
<p>Ставлю на голосування пропозицію про прийняття за основу проекту Закону про внесення змін до Розділу ІІ "Прикінцевих та перехідних положень" Закону України "Про внесення змін до деяких законодавчих актів України, спрямованих на забезпечення додаткових соціальних та економічних гарантій у зв'язку з поширенням коронавірусної хвороби (COVID-19)" (щодо окремих питань завершення 2020/2021 навчального року) (реєстраційний номер 5014).</p>
<p>Готові голосувати? Прошу підтримати та проголосувати.</p>
<p></p>
<p>17:44:26</p>
<p>За-295</p>
<p>Рішення прийнято.</p>
<p>Ставлю на голосування пропозицію про прийняття в цілому з необхідними техніко-юридичними правками проект Закону реєстраційний номер 5014.</p>
<p>Готові голосувати? Прошу підтримати та проголосувати.</p>
<p></p>
<p>17:44:57</p>
<p>За-298</p>
<p>Рішення прийнято. Закон прийнятий в цілому.</p>
<p>Наступне питання – це проект Закону про внесення змін до Закону України "Про Статут гарнізонної та вартової служб Збройних Сил України" щодо порядку організації та проведення військового поховального ритуалу (реєстраційний номер 4636, 4636-1)</p>
<p>Ставлю на голосування пропозицію про включення цього питання до порядку денного сесії. Прошу підтримати та проголосувати.</p>
<p></p>
<p>17:45:39</p>
<p>За-309</p>
<p>Рішення прийнято.</p>
<p>Можемо голосувати? У нас дві фракції – з обговоренням.</p>
<p>Ставлю на голосування пропозицію про розгляд цього питання за скороченою процедурою. Прошу підтримати та проголосувати.</p>
<p></p>
<p>17:46:13</p>
<p>За-267</p>
<p>Рішення прийнято.</p>
<p>До слова запрошується народний депутат України Фріз Ірина Василівна.</p>
<p>Іонова Марія Миколаївна.</p>
<p></p>
<p>17:46:30</p>
<p>ІОНОВА М.М.</p>
<p>Шановний пане Голово, шановні колеги! Сьогодні до розгляду Верховної Ради ми представляємо надважливий законопроект – проект Закону про внесення змін до Закону України "Про Статут гарнізонної та вартової служб Збройних Сил України".</p>
<p>Діючий Статут гарнізонної та вартової служб Збройних Сил, до якого пропонуються ці зміни, він є об'єктивно застарілим. І, дійсно, прийнятий 20 років тому, він не передбачає церемоніал поховання військовослужбовців з почестями, на які вони та їх сім'ї заслуговують.</p>
<p>Даний законопроект він був напрацьований командою Міністерства у справах ветеранів спільно з Інститутом національної пам'яті, тоді ще керував наш колега Володимир В'ятрович, і наша колега Ірина Фріз очолювала тоді міністерство. Тому ми вважаємо як "Європейська солідарність" своїм обов'язком внести на розгляд Верховної Ради цей проект закону.</p>
<p>Хочу зауважити, що до Ради внесли альтернативний законопроект, ідентичності якого позаздрили би деякі міністри, відомі своїм плагіатом. Проте в ньому є відмінності, які змушують задуматися над тим, хто і чому їх запропонував.</p>
<p>Наприклад, перше, в альтернативному передбачено, що під час військового поховального ритуалу передається лист пошани і скорботи від імені Президента України родичам військовослужбовців, які померли, загинули під час захисту незалежності та територіальної цілісності України.</p>
<p>В нашому законопроекті передача такого листа передбачена також і родичам героїв України, нагороджених орденом "Золота Зірка", "Лицарі ордена Богдана Хмельницького" та кавалерів ордена "За мужність". Так само є перепони і умови для унеможливлення такого церемоніалу із застосуванням поховання за спеціальною процедурою, присвоєння звання "Героя України", який нагороджений орденами Богдана Хмельницького трьох ступенів або орденом "За мужність".</p>
<p>Тобто в нашому ж законопроекті ми пропонуємо все ж таки за спеціальною процедурою наявність вище умов не вимагається. Ми розуміємо, що ви хочете виїхати на здобутках попередньої влади, але кожен захисник, який віддав життя за Україну, повинен...</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>17:48:42</p>
<p>ГОЛОВУЮЧИЙ. Слово надається народному депутату України Остапенку Анатолію Дмитровичу. Будь ласка, говоріть.</p>
<p></p>
<p>17:48:53</p>
<p>ОСТАПЕНКО А.Д.</p>
<p>Доброго дня, головуючий, шановні колеги! Дякую одній з фракцій, які представили також альтернативний законопроект. Але я хочу зазначити, що відмінності впорядкування військового поховання наших захисників є наступні.</p>
<p>Законопроектом 4636-1 пропонується застосування військового поховального ритуалу та поховання за спеціальною процедурою осіб також, яким присвоєно звання Героя України, нагородженими орденами Богдана Хмельницького трьох ступенів або орденами "За мужність" трьох ступенів, лише за умови, що вказані особи також мали статус військовослужбовців, які померли (загинули) під час виконання військової служби, проходження служби; померли або загиблих учасників бойових дій, які захищали незалежність, суверенітет та територіальну цілісність України, брали безпосередню участь в АТО/ООС, осіб з інвалідністю внаслідок війни, зазначених у підпунктах 1, 11-14 частини два статті 7 Закону України "Про статус ветеранів війни, гарантії їх соціального захисту"; та військовослужбовців, які за рішенням відповідних державних органів були направлені для участі в міжнародних організаціях з підтримання миру і безпеки або у відрядженні в державі, де в цей час проходили бойові дії.</p>
<p>Тому пропоную прийняти за основу проект Закону України про внесення змін до Закону України "Про Статут гарнізонної та вартової служб Збройних Сил України" щодо військового поховального ритуалу (4636-1). Дати доручення Комітету Верховної Ради України з питань національної безпеки, оборони та розвідки доопрацювати зазначений законопроект з урахуванням поправок і пропозицій суб'єктів права законодавчої ініціативи. Скоротити строки подання таких поправок і пропозицій наполовину та внести його на розгляд Верховної Ради України.</p>
<p></p>
<p>ГОЛОВУЮЧИЙ. Дякую.</p>
<p>Слово надається співдоповідачу, заступнику голови Комітету з питань національної безпеки, оборони та розвідки Безуглій Мар'яні Володимирівні. Будь ласка.</p>
<p></p>
<p>17:51:11</p>
<p>БЕЗУГЛА М.В.</p>
<p>Вашій увазі пропонується проект Закону України про внесення змін до Закону України "Про Статут гарнізонної та вартової служб Збройних Сил України" щодо військового поховального ритуалу (реєстраційний номер 4636-1), поданий народним депутатом України Остапенком та іншими народними депутатами.</p>
<p>Цей проект закону є альтернативним до проекту Закону України за реєстраційним номером 4636, і метою законопроекту є врегулювання питання вшанування пам'яті загиблих (померлих) військовослужбовців та інших осіб шляхом внесення змін до Статуту гарнізонної та вартової служби Збройних Сил України.</p>
<p>В проекті Закону України пропонується застосування поховання за спеціальною процедурою до осіб, яким присвоєно звання Героя України, нагороджено орденами Богдана Хмельницького трьох ступенів або орденами "За мужність" трьох ступенів лише за умови, що вказані особи також мали статус військовослужбовців, які померли/загинули під час виконання обов'язків військової служби, проходження служби, померлих або загиблих учасників бойових дій, які захищали незалежність, суверенітет та територіальну цілісність України, брали безпосередньо участь в АТО/ООС, осіб з інвалідністю внаслідок війни та військовослужбовців, які за рішенням відповідних державних органів були направлені для участі в міжнародних операціях за підтримки миру і безпеки або відряджені у держави, де в цей період велися бойові дії, а також борців за незалежність України у ХХ столітті.</p>
<p>Головне науково-експертне управління висунуло лише до його змісту ряд зауважень. При цьому експерти відзначили, що альтернативний законопроект має певні відмінності, зокрема пропонує більш розширений перелік осіб.</p>
<p>Міністерство у справах ветеранів та Міністерство оборони повністю підтримує саме даний варіант законопроекту.</p>
<p>Отже, комітет рекомендує Верховній Раді України проект Закону України "Про Статут гарнізонної та вартової служб Збройних Сил України" прийняти за основу, скоротивши строк подання поправок і пропозицій суб'єктами права законодавчої ініціативи наполовину.</p>
<p>Герої не вмирають!</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>17:53:19</p>
<p>ГОЛОВУЮЧИЙ. Будь ласка, запишіться: два – за, два – проти, на виступи від депутатських фракцій та груп.</p>
<p>Бакунець Павло Андрійович.</p>
<p></p>
<p>17:53:42</p>
<p>БАКУНЕЦЬ П.А.</p>
<p>Шановний пане Голово! Шановні народні депутати! Павло Бакунець, депутатська група "Довіра", Львівщина.</p>
<p>У Україні триває війна. На сході є агресор. І щодня, на жаль, ми отримуємо сумні новини. Ворог вбиває наших героїв. Але наші захисники стоять гордо. Наші захисники – це військовослужбовці Збройних Сил України, зокрема це представники легендарної королівської 24-ї бригади, яка славить всю Яворівщину, Львівщину і всю нашу Україну.</p>
<p>І сьогодні ми з вами повинні говорити не лише про військові ритуали, ми повинні говорити про забезпечення нашого війська, про якість харчів, продуктів, адже лунають звістки про те, що не всюди вони вже є наявної доброї якості, про сучасне якісне озброєння нашого військовослужбовця, щоб хлопці змогли на сході нас захищати від ворога, про якісне забезпечення житлом для наший військовослужбовців і їхніх сімей, щоб вони мали де проживати, а не так, як зараз є заморожені, недофінансовані, недобудовані гуртожитки, будинки сімейного типу, як в 24-й бригаді у військовому містечку. Їх потрібно добудувати.</p>
<p>Звертаюся до вас, пане міністре оборони, пане Прем'єр-міністре, добудуйте військовослужбовцям житло, аби вони не поневірялися за тисячі, сотні гривень і не винаймали житло по містах, а мали де жити і забезпечувати свої сім'ї. Тоді вони з гордістю будуть захищати вас і всю нашу Україну.</p>
<p>Слава нашим героям! Слава Україні!</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>17:56:00</p>
<p>ГОЛОВУЮЧИЙ. Слово надається Стефанишиній Ользі…</p>
<p>Так, будь ласка. Костенко, будь ласка.</p>
<p></p>
<p>17:56:11</p>
<p>КОСТЕНКО Р.В.</p>
<p>Шановні колеги, цей законопроект не про зменшення тарифів чи податків, не про збільшення заробітних плат, він теж про важливе. Зокрема, цей законопроект про повагу, повагу до військовослужбовців та патріотів, які віддали своє життя за нашу Батьківщину. Наші найкращі сини і доньки повинні бути поховані з почестями і держава повинна це забезпечити. Тому ми просимо підтримати цей законопроект і підтримати тих, хто віддав своє життя за нашу державу.</p>
<p>Окремо хочу сказати до проросійських сил, які сьогодні казали, що він сьогодні не на часі. Вчора о 10:35 в населеному пункті Шуми російським снайпером був убитий наш солдат. Снайпером, якого Володимир Путін, кум одного з ваших однопартійців, прислав у нашу країну для того, щоб воювати проти нас. Тому я вам просто хочу сказати: поїдьте на поховання цього солдата і дізнайтесь, на часі зараз підтримка чи не на часі наших воїнів, які віддають своє життя за нашу країну.</p>
<p>Слава Україні!</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>17:57:40</p>
<p>ГОЛОВУЮЧИЙ. Героям слава!</p>
<p>Лубінець Дмитро.</p>
<p>Батенко Тарас Іванович.</p>
<p></p>
<p>17:57:47</p>
<p>БАТЕНКО Т.І.</p>
<p>Шановні колеги! Тарас Батенко, депутатська група "Партія "За майбутнє". Звичайно, на часі підтримка військовослужбовців, як і на часі, звичайно, підтримка наших пенсіонерів і всіх громадян України, які потерпають від дій уряду стосовно тарифної політики.</p>
<p>Але ми не хочемо згущати в одну фарбу, звичайно, ці законопроекти, провалені сьогодні партією "слуг народу" щодо тарифної політики, і цей законопроект, який може декому видатися як неактуальний.</p>
<p>В той час, як Росія як агресор бряцає зброєю на кордоні, загрожуючи вторгненням на територію України, а ми втрачаємо військовослужбовців, бійців в умовах так званого "перемир'я", звичайно, що ми повинні переглядати, розглядати такі законопроекти щодо вшанування пам'яті наших бійців, щодо похоронної процесії.</p>
<p>Це дуже тонка морально-етична сторона, дуже тонка матерія. Тому що легко сказати, що треба дбати про живих вчасно, щоб потім, звичайно, із сумом не вшановувати, не віддавати належне тим, кому варто було б вчасно віддати належне, коли вони були живі.</p>
<p>Наша депутатська група "За майбутнє" підтримує базовий законопроект 4636 за основу і в цілому як такий, який більш чітко виписує ці положення і краще сформульований від альтернативного законопроекту. Просимо його підтримати за основу і в цілому.</p>
<p>Дякую.</p>
<p></p>
<p>ГОЛОВУЮЧИЙ. Павленко Ростислав Миколайович.</p>
<p>В'ятрович Володимир Михайлович.</p>
<p></p>
<p>17:59:40</p>
<p>В’ЯТРОВИЧ В.М.</p>
<p>Шановні колеги, сьогодні представники фракції, яка представляє в цьому парламенті російські інтереси, неодноразово дозволяла собі хамські заяви щодо цього законопроекту. Мовляв, нічим більше парламенту зайнятися, як тільки розглядати питання про ритуал поховання наших захисників. Ці заяви демонструють ментальну прірву між Україною і "русским миром", де солдатів можуть закопувати, як собак, чи таємно, як злодіїв, вивозити в рефрижераторах, тому що "их там нет".</p>
<p>Ставлення до померлих, а тим паче до людей, які загинули, захищаючи Україну, є одним із маркерів людяності і цивілізованого суспільства. Цей законопроект про гідність і про пошану до загиблих. Законопроект 4636 встановлює докладний і гідний ритуал поховання воїнів і врегульовує всі питання, пов'язані з організацією віддання належних почестей загиблим.</p>
<p>Я вдячний всім експертам, які працювали над цим законопроектом, зокрема, і з Інститутом національної пам'яті. Вдячний всім співавторам цього законопроекту.</p>
<p>На жаль, ми вже вкотре стали свідками негідного прийому, коли "слуги народу" замість того, щоби підтримати якісний законопроект своїх колег, реєструють альтернативний, який на понад 90 відсотків повторює зміст основного. Просто, щоб поставити собі галочку про ще один законопроект правлячої партії. Це дешевий прийом, поставлений у цьому скликанні на потік, принижує парламент і негативно впливає на якість законодавчого процесу.</p>
<p>"Європейська солідарність" закликає хоча б в таких питаннях, як вшанування наших загиблих, не гратися в партійні ігри, а підтримати законопроект 4636.</p>
<p>А ще ми закликаємо шанувати загиблих. Ми закликаємо підтримувати живих вояків, живих захисників України, які зараз на своїх плечах тримають нашу незалежність.</p>
<p>Слава Україні!</p>
<p></p>
<p>ГОЛОВУЮЧИЙ. Шановні колеги, з мотивів – Бакумов Олександр Сергійович.</p>
<p></p>
<p>18:01:56</p>
<p>БАКУМОВ О.С.</p>
<p>Шановні колеги, безумовно, я закликаю вас підтримати вказаний законопроект. Ми маємо дбати про життя наших військовослужбовців і вшановувати тих, хто віддав життя за оборону своєї держави, за її суверенітет.</p>
<p>Єдине, на чому би я хотів наголосити і привернути вашу увагу, що вказані питання не повинні регулюватись законом. І Верховна Рада обтяжує себе тим, що вносить зміни до Статуту гарнізонної та вартової служб. І, вносячи відповідний додаток до цього, тому що це не наша з вами робота, це може бути врегульовано підзаконним нормативно-правовим актом. Але якщо вже Верховна Рада пішла цим шляхом, у мене є пропозиція: давайте ухвалимо і за основу, і в цілому.</p>
<p>Дякую за увагу.</p>
<p></p>
<p>ГОЛОВУЮЧИЙ. Шановні колеги, позиція комітету – за основу, однак лунали пропозиції за основу і в цілому. Немає заперечень? Є заперечення? Дві фракції... Ні, я не буду давати слово. Дві фракції проти?</p>
<p>Ставлю на голосування пропозицію про прийняття за основу проект Закону про внесення змін до Закону України "Про Статут гарнізонної та вартової служб Збройних Сил України" щодо порядку організації та проведення військового поховального ритуалу (реєстраційний номер 4636-1).</p>
<p>Готові голосувати? Готові? Прошу підтримати... Прошу підтримати...</p>
<p>Ставиться рішення комітету спочатку. Ставлю на голосування вищезазначену пропозицію, прошу підтримати та проголосувати.</p>
<p></p>
<p>18:04:06</p>
<p>За-304</p>
<p>Рішення прийнято. Дякую.</p>
<p>Дві фракції проти, ще раз повторюю. Комусь проти, хтось дуже посміхається.</p>
<p>Шановні колеги, наступне питання – це проект Закону про внесення змін до Закону України "Про загальнообов'язкове державне соціальне страхування" (щодо соціального захисту у разі настання тимчасової непрацездатності) (реєстраційні номери 5187, 5187-1).</p>
<p>Пропонується прийняти рішення про включення вищезазначеного законопроекту до порядку денного сесії. Прошу підтримати та проголосувати.</p>
<p></p>
<p>18:04:59</p>
<p>За-310</p>
<p>Рішення прийнято.</p>
<p>Пропонується розглянути це питання за скороченою процедурою. Прошу підтримати та проголосувати.</p>
<p></p>
<p>18:05:19</p>
<p>За-265</p>
<p>До слова запрошується народний депутат України Климпуш-Цинцадзе Іванна Орестівна.</p>
<p></p>
<p>18:05:45</p>
<p>КЛИМПУШ-ЦИНЦАДЗЕ І.О.</p>
<p>Шановні колеги, давайте поговоримо сьогодні з вами про конструктив. Дуже часто в цьому залі і в медіа звучать звинувачення щодо опозиції, що ми, мовляв, неконструктивні. Так от, 31 грудня 20-го року вступив у силу Закону України "Про реабілітацію у сфері охорони здоров'я". І він започаткував систему реабілітації в Україні, але одночасно змінив норми закону таким чином, що з 1 липня 21-го року українці за основним страховим випадком не будуть мати можливості отримувати лікарняні. А це означає, що з 1 липня 21-го року близько двох з половиною мільйонів українців не будуть отримувати лікарняні за основним страховим випадком.</p>
<p>Ми виступили дуже конструктивно, ми підготували законопроект, щоб цю помилку виправити. Без помпи, без критики монобільшості, без критики влади пішли, домовилися, залучили співавторів з усіх абсолютно фракцій включно з головою профільного комітету. Дуже вдячна колегам з медичного комітету, вони підтримали наш законопроект. А саме наш законопроект не тільки виправляє помилку і повертає виплати лікарняних, а й зберігає виплати за лікарняними на реабілітацію, що і було задумом авторів іншого законопроекту. І в цілковитому конструктиві нас підтримав медичний комітет. Але на профільному комітеті ми отримали відмову. І це було аргументовано так званим конфліктом інтересів.</p>
<p>Мені болить не те, що ви зараз хочете голосувати не мій законопроект. Мені болить те, що ви не думаєте про людей. Що ви зараз, відновивши виплати лікарняних, позбавите можливості отримувати лікарняні на реабілітацію. Тому нарешті проявіть конструктив і проголосуйте за основний законопроект.</p>
<p>Дякую.</p>
<p></p>
<p>ГОЛОВУЮЧИЙ. До слова запрошується народний депутат України Остапенко Анатолій Дмитрович.</p>
<p></p>
<p>18:08:04</p>
<p>ОСТАПЕНКО А.Д.</p>
<p>Так, нашим Комітетом соціальної політики і прав ветеранів було проголосовано альтернативний законопроект, який є до вашої уваги. Але, як відомо, на комітет з прав... на медичному комітеті чомусь Міністерство охорони здоров'я сказало, що до них не дійшов альтернативний законопроект, і тому вони не можуть сказати, який краще, а який гірше, будемо так казати.</p>
<p>За нашим законопроектом пропонується внести зміни до статті 22 Закону України "Про загальнообов'язкове державне соціальне страхування" в частині визначення права застрахованих осіб на отримання допомоги по тимчасовій непрацездатності у разі захворювання або травми, не пов'язаної з нещасним випадком на виробництві.</p>
<p>Прийняття закону дозволить забезпечити реалізацію гарантованого Конституцією України права громадян на соціальний захист, що, зокрема, включає їх забезпечення у разі тимчасової втрати працездатності. Тому прошу прийняти за основу проект Закону України про внесення змін до окремих положень законів України про загальнообов'язкове соціальне страхування та про реабілітацію у сфері охорони здоров'я щодо забезпечення реалізації прав застрахованих осіб, а саме законопроект 5187-1.</p>
<p>А з приводу всяких висловлювань, що ми займаємося плагіатом, я вже казав шановним колегам, що ми взяли довідку, і ніякого плагіату у нас немає, співпадіння лише на 10 відсотків.</p>
<p>Дякую за увагу.</p>
<p></p>
<p>ГОЛОВУЮЧИЙ. Будь ласка, Галина Миколаївна Третьякова, голова Комітету з питань соціальної політики та захисту прав ветеранів.</p>
<p></p>
<p>18:09:56</p>
<p>ТРЕТЬЯКОВА Г.М.</p>
<p>Шановні народні депутати, шановний головуючий, за дорученням Голови Верховної Ради Разумкова Комітет з питань соціальної політики 31 березня розглянув зазначені законопроекти.</p>
<p>Законопроектом реєстраційний номер 5187 пропонується внести зміни до статті 22 Закону України "Про загальнообов'язкове державне соціальне страхування". На відміну від цієї законодавчої ініціативи законопроектом 5187-1 пропонується відновити попередню діючу редакцію пункту 1 частини першої статті 22 закону України.</p>
<p>Обидва законопроекти потребують уточнення в частині набрання чинності та введення їх в дію. Назва законопроекту 5187 потребує уточнення, оскільки зміни вносяться лише до статті 22 Закону України "Про загальнообов'язкове державне соціальне страхування". Щодо законопроекту 5187-1, звертаємо увагу на недоцільність внесення змін до розділу V "Прикінцевих та перехідних положень" Закону України "Про реабілітацію в сфері охорони здоров'я", оскільки відповідно до частини шостої статті 90 Регламенту зміни вносяться до оригінального закону, а не до Закону про внесення змін до цього законодавчого акту… Не кричіть, будь ласка. Разом з тим, у разі його прийняття Верховною Радою України за основу в першому читанні це зауваження можна буде врегулювати під час підготовки законопроекту до другого читання.</p>
<p>Під час обговорення у комітеті цих законопроектів були заслухані різні думки щодо їх реалізації, але більшість народних депутатів України, членів нашого комітету, вважають законопроект 5187-1 більш збалансованим. Така ж думка центральних органів виконавчої влади. Пропозиція щодо прийняття за основу в першому читанні законопроекту реєстраційний номер 5187 не знайшла підтримки.</p>
<p>Отже, за результатами розгляду Комітет Верховної Ради України з питань соціальної політики та захисту прав ветеранів рекомендує законопроект 5187-1 прийняти за основу та просимо скоротити терміни надання пропозицій до другого читання вдвічі.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, запишіться: два – за, два – проти на виступи від депутатських фракцій та груп.</p>
<p>Кіссе Антон Іванович.</p>
<p></p>
<p>18:12:17</p>
<p>КІССЕ А.І.</p>
<p>Прошу надати слово колезі Скороход.</p>
<p></p>
<p>ГОЛОВУЮЧИЙ. Скороход Анна Костянтинівна.</p>
<p></p>
<p>18:12:28</p>
<p>СКОРОХОД А.К.</p>
<p>Шановні колеги, ви знаєте, ми з вами дуже дивно працюємо. Ми спочатку приймаємо закони, а потім створюємо нові закони для того, щоб виправити попередні, свої ж прийняті закони.</p>
<p>Звичайно, депутатська група "За майбутнє" підтримує дану ініціативу в першому читанні. Ми бачимо, і от у нас дуже багато колег виступає з трибуни, і попереднє позачергове засідання це показало, що все, що подається непровладною фракцією, не те, що не розглядається і не приймається, а навіть не береться до уваги.</p>
<p>Якщо ви не можете або не вмієте писати законопроекти і займаєтесь плагіатом, давайте, можливо, створимо якусь спільну юридичну групу, яка буде розробляти спільні законопроекти. Тому що мені просто незрозуміло, чому ви настільки не здатні і весь час просто берете щось, копіюєте і потім представляєте: тире 1 або тире 2.</p>
<p>Ще раз повторюся, ми, звичайно, підтримуємо цей законопроект, оскільки це дуже важливо, тому що люди не мають втрачати право на лікарняний і мають отримувати соціальні страхування по виплатам за лікарняний на період непрацездатності. Депутатська група "За майбутнє" голосує "за".</p>
<p>Дякую.</p>
<p></p>
<p>ГОЛОВУЮЧИЙ. Южаніна Ніна Петрівна.</p>
<p></p>
<p>18:13:58</p>
<p>ЮЖАНІНА Н.П.</p>
<p>Прошу передати слово…</p>
<p></p>
<p>ГОЛОВУЮЧИЙ. Геращенко Ірина Володимирівна.</p>
<p></p>
<p>18:14:08</p>
<p>ГЕРАЩЕНКО І.В.</p>
<p>Епоха Зеленського – це епоха абсурду. Дорогі українці, вас дивує, як монобільшість могла призначити плагіатора Шкарлета міністром освіти? Так ідеологія цієї партії – це плагіат. Сьогодні два закони голосуються, які є вкрадені в "Європейської солідарності". Ідеологія монобільшості, що тут не може бути прийнято жодного закону, автори якого є Порошенко, В'ятрович, Фріз, Южаніна, Геращенко, Климпуш-Цинцадзе – аби не Порошенко.</p>
<p>І зараз пані голова профільного комітету стверджує з трибуни, що альтернативний потребує доопрацювання, а головний закон він нормальний, його можна прийняти в цілому і дати людям лікарняні. Але не можна, тому що автори – "Європейська солідарність".</p>
<p>Українці, запам'ятайте це прізвище: Анатолій Остапенко – це наступний Шкарлет, він сьогодні тут презентував плагіат. Ви розумієте, законопроекти вкрадені, переписані на 99 відсотків. Запам'ятайте, ви ж "слуг" не знаєте прізвищ, так от до оцих усіх "продавців собак" і інших додався Анатолій Остапенко – плагіатор, наступний Шкарлет, який вчить дітей в школі красти законопроекти, переписувати і презентувати як свої.</p>
<p>А ми дійсно зараз виправляємо помилки, тому що "слуги" хочуть лишити людей сьогодні без лікарняних, і заборгованості по лікарняних вже досягають від одного до трьох місяців, борг – більше 20 відсотків фонду, немає грошей платити лікарняні і декретні відпустки. Ось до чого докерувалися "слуги".</p>
<p>Але ви думаєте, це їх турбує? Ні, головне, не Порошенко – ось така їх ідеологія. Друзі, ми виправимо ваші помилки, повірте, будь ласка, не тільки з лікарняними.</p>
<p></p>
<p>ГОЛОВУЮЧИЙ. Соболєв Сергій Владиславович.</p>
<p></p>
<p>18:16:10</p>
<p>СОБОЛЄВ С.В.</p>
<p>Соболєв, "Батьківщина". Колеги, я прошу припинити всі емоції і зрозуміти, якщо не буде прийнятий основний закон, лише 33 тисяч із 2,5 мільйона будуть отримувати лікарняні. Не грайтесь тут в альтернативність.</p>
<p>Більше того, моя пропозиція, я проаналізував законодавчо те, що підготував комітет. Пані Галина, ви ж були співавтором першого законопроекту, він абсолютно правильний. Але у законопроекті Остапенка теж правильно, він прибирає цю норму, моя позиція, ми потім на другому читанні не зможемо внести зміни у 22 статтю, бо це не є предметом цього законопроекту. Голосувати обидва, вони не є альтернативні. Один законопроект це регулює через відновлення статті, під якою підписалися всі фракції, 22, а другий законопроект прибирає цю норму в "Перехідних положеннях". Не може існувати ні одна, ні друга норма окремо від попередньої.</p>
<p>Тому моя пропозиція проголосувати обидва законопроекти. В результаті цього 22 стаття буде в новій редакції, бо ми потім її не виправимо, і викинемо "Перехідні положення". Все, крапка. І цей єдиний вихід. Ми не можемо альтернативні законопроекти розглядати ці два, бо вони регулюють інші статті законів. Тому прохання припиніть це перетягування канатів, хто перший, хто другий, під першим законопроектом підписалися всі фракції.</p>
<p>Колега Остапенко доставив ще плюс "перехідні", давайте і це приберемо, і тоді буде однозначна норма, яка врегулює це питання. І люди з першого числа, через два місяці, будуть отримувати лікарняні, а не залишаться без них.</p>
<p>Дякую.</p>
<p></p>
<p>ГОЛОВУЮЧИЙ. Устінова Олександра Юріївна.</p>
<p>Клименко Юлія Леонідівна.</p>
<p></p>
<p>18:18:23</p>
<p>КЛИМЕНКО Ю.Л.</p>
<p>Шановні колеги, безумовно, це потрібний законопроект, тому що фактично турборежим призвів до того, що вже майже три чи чотири місяці люди не отримують лікарняних. Ми, безумовно, будемо виступати за перший законопроект, тому що він більш, на нашу думку, відображає необхідність і повернення соціальних гарантій, які були у населення. Якщо не вийде нам проголосувати за перший законопроект, ми будемо вимушені підтримувати другий і доопрацьовувати до другого читання.</p>
<p>Але хочу вам сказати, що питання невиплати лікарняних – це тільки вершина айсберга. Тому що наша країна, на жаль, знаходиться, підходить до ситуації, коли економічна криза з осені у нас перейде на весну. У нас уже по деяких регіонах, по деяких соціальних захистах не виплачуються ні пільги, ні субсидії, у нас є заборгованість у Пенсійний фонд – 7,5 мільярда, у нас є недоотримання запозичень – майже 26 відсотків. Як буде перекриватися бюджет – незрозуміло. Тут мова питання… ми повернемо як законодавчий орган пільги і лікарняні. Скажіть, будь ласка, у вас є гроші на виплату лікарняних, на пенсії, на субсидії і багаточисельні скарги, які вже приходять з регіонів про невиплату пільг і соціальних гарантій?</p>
<p>Також хочу вам зазначити, що ми говорили, що бюджет фактично не є збалансованим і він призведе так чи інакше до економічної кризи і нестачі грошей. Ми вже це маємо. Від приватизації було намальовано 3,6 мільярда, маємо в першому кварталі 1 мільярд. Ми маємо невиконання по багатьох статтях дохідних.</p>
<p>Тому я прошу вас, колеги, звернути увагу не тільки на повернення прав соціальних гарантій наших громадян, а також фізичної виплати цих соціальних гарантій на місцях. Тому що, на жаль, на папері повернути лікарняні – це добре, але повернути їх реально людям…</p>
<p></p>
<p>ГОЛОВУЮЧИЙ. З мотивів – Шахов. Після цього Галина Миколаївна Третьякова.</p>
<p>Шахов Сергій Володимирович.</p>
<p></p>
<p>18:20:43</p>
<p>ШАХОВ С.В.</p>
<p>Сергій Шахов, Луганщина, депутатська група "Довіра". Шановні колеги, безумовно, треба підтримувати обидва законопроекти, і потрібна людям соціальна гарантія, соціальна медицина, захист населення, захист дітей і також соціальне страхування.</p>
<p>Правильно тут зазначали сьогодні, що звідки влада візьме гроші. У бюджеті з Пенсійного фонду, в якому сьогодні недоїмка 200 мільярдів гривень, і та територія також Луганської і Донецької областей не отримали більше 100 мільярдів гривень. Знову-таки де відповідальність, де совість, де справедливість, де соціальні гарантії, які гарантує сьогодні Конституція? Ми можемо проголосувати сто законопроектів, але люди повинні відчувати тепло, бачити, що влада сьогодні до них нормально ставиться і працює не заради руйнування держави або сьогодні "прихватизації", а заради сьогодні будування України.</p>
<p>Дякую. Сергій Шахов, Луганщина, депутатська група "Довіра".</p>
<p></p>
<p>ГОЛОВУЮЧА. З мотивів.</p>
<p>Галина Миколаївна. Галина Миколаївна Третьякова.</p>
<p></p>
<p>18:22:18</p>
<p>ТРЕТЬЯКОВА Г.М.</p>
<p>Шановні народні депутати, дійсно, законопроект основний, він закриває проблему щодо виплат лікарняних по реабілітації і по гострому захворюванню, і я там є співавтором цього законопроекту.</p>
<p>Альтернативний законопроект, як я і сказала як голова комітету, коли доповідала, я доповідала не як автор законопроекту, а як комітет. І рішення комітету було підтримати альтернативний саме тому, що там лікарняних за реабілітацію нема, він повертає ситуацію, яка була до прийняття Закону про реабілітацію. І він за висновками центральних органів виконавчої влади є більш збалансованим, про що і говорила пані Юлія із "Голосу".</p>
<p>Таким чином, я особисто буду підтримувати основний законопроект, але залу приймати рішення так, як він хоче. Я би пропонувала проголосувати 5187 за основу і в цілому.</p>
<p></p>
<p>ГОЛОВУЮЧИЙ. Одну хвилинку, шановні колеги.</p>
<p>Шановні колеги, хвилинку уваги, будь ласка.</p>
<p>Щодо законопроектів, реєстраційні номери 5187, 5187-1. Будь ласка, послухайте мене, це важливо. Питання сьогодні полягає в наступному. Законопроект важливий, і його, як каже і комітет, і всі народні депутати з цим погоджуються, важливо прийняти одразу за основу і в цілому, тому що на це зараз немає часу.</p>
<p>Якщо ми йдемо за рішенням комітету і голосуємо за 5187, то ми будемо вимушені піти в друге читання. Почекайте, не перебивайте, будь ласка! То ми повинні будемо піти в друге читання. Якщо буде Верховною Радою підтриманий законопроект 5187, то… Правильно я розумію, що всі фракції готові будуть підтримати за основу і в цілому? Тобто ми сьогодні проголосуємо, і фактично в четвер я зможу його підписати і направити Президенту на підпис. Зрозуміло? Але згідно Регламенту я спочатку ставлю рішення комітету все рівно у будь-якому випадку, і після цього переходимо вже до основного голосування.</p>
<p>Немає зауважень? <i>(Шум у залі) </i> Немає.</p>
<p>Можемо голосувати? Дякую.</p>
<p>Ставлю на голосування пропозицію про прийняття за основу проект Закону (реєстраційний номер 5187-1). Прошу визначатися та голосувати.</p>
<p></p>
<p>18:29:05</p>
<p>За-12</p>
<p>Рішення не прийнято.</p>
<p>Ставлю на голосування пропозицію про прийняття за основу проекту Закону про внесення змін до Закону України "Про загальнообов'язкове державне соціальне страхування" (щодо соціального захисту у разі настання тимчасової непрацездатності) (реєстраційний номер 5187).</p>
<p>Готові голосувати? Прошу підтримати та проголосувати.</p>
<p></p>
<p>18:29:47</p>
<p>За-304</p>
<p>Рішення прийнято.</p>
<p>Ставлю на голосування пропозицію про прийняття в цілому з необхідними техніко-юридичними правками проект Закону реєстраційний номер 5187. Голосуємо в цілому, з техніко-юридичними правками, 5187.</p>
<p>Готові голосувати? Прошу підтримати та проголосувати.</p>
<p></p>
<p>18:30:25</p>
<p>За-304</p>
<p>Рішення прийнято. Закон прийнятий в цілому.</p>
<p>Вітаю, колеги!</p>
<p>Наступне питання порядку денного – це проект Закону про внесення змін до розділу IV "Прикінцевих та перехідних положень" Закону України "Про споживче кредитування" (щодо кредитів, наданих в іноземній валюті) (реєстраційний номер 4475).</p>
<p>Шановні колеги, можемо голосувати?</p>
<p>Ставлю на голосування пропозицію про прийняття в другому читанні та в цілому з необхідними техніко-юридичними правками проект Закону про внесення змін до розділу IV "Прикінцевих та перехідних положень" Закону України "Про споживче кредитування" (реєстраційний номер 4475).</p>
<p>Прошу підтримати та проголосувати.</p>
<p></p>
<p>18:31:19</p>
<p>За-273</p>
<p>Рішення прийнято. Закон прийнятий в цілому.</p>
<p>Наступне питання – законопроект реєстраційний номер 4398, також друге читання. Можемо голосувати одразу, правильно?</p>
<p>Ставлю на голосування пропозицію про прийняття в другому читанні та в цілому з необхідними техніко-юридичними правками проект Закону про внесення змін до деяких законодавчих актів України щодо реструктуризації зобов’язань за кредитами в іноземній валюті та адаптації процедур неплатоспроможності фізичних осіб (реєстраційний номер 4398). Прошу підтримати та проголосувати.</p>
<p></p>
<p>18:32:09</p>
<p>За-272</p>
<p>Рішення прийнято. Закон прийнятий в цілому.</p>
<p>Наступне питання також можемо, да, голосувати без правок?</p>
<p>Ставлю на голосування пропозицію про прийняття в другому читанні та в цілому з необхідними техніко-юридичними правками проект Закону про внесення змін до Податкового кодексу України (щодо реструктуризації зобов’язань за кредитами в іноземній валюті та адаптації процедур неплатоспроможності фізичних осіб) (реєстраційний номер 4399).</p>
<p>Готові голосувати? Прошу підтримати та проголосувати.</p>
<p></p>
<p>18:32:52</p>
<p>За-269</p>
<p>Рішення прийнято. Закон прийнятий в цілому. <i>(Оплески)</i></p>
<p>Це важливі законопроекти, я думаю, що люди їх підтримують. Дякую.</p>
<p>Наступне питання порядку денного – це проект Закону про внесення змін до Кодексу України про адміністративні правопорушення щодо запобігання поширенню гострої респіраторної хвороби COVID-19, спричиненої коронавірусом SARS-CoV-2 (реєстраційний номер 4540).</p>
<p>Пропонується розглянути це питання за скороченою процедурою. Прошу підтримати та проголосувати.</p>
<p></p>
<p>18:33:43</p>
<p>За-256</p>
<p>Рішення прийнято.</p>
<p>До слова запрошується заступник міністра охорони здоров'я Ляшко Віктор Кирилович.</p>
<p></p>
<p>18:34:03</p>
<p>ЛЯШКО В.К.</p>
<p>Доброго дня, шановний Голова Верховної Ради, шановні народні депутати! Поширення коронавірусної хвороби в Україні показало проблему, коли законодавче врегулювання самоізоляції або обсервації не дотримується або не всіма дотримується. Це призводить до поширення інфекційних хвороб, особливо небезпечних інфекційних хвороб, до яких ми відносимо і COVID. Самоізоляція вона передбачена для того, щоб стримати поширення особливо небезпечних хвороб, а також зменшити кількість хворих з тяжким перебігом.</p>
<p>З метою протидії поширення COVID на сьогодні в карантинних обмеженнях було зроблено такий сервіс для моніторингу самоізоляції, як електронний сервіс "Дій вдома" єдиного державного веб-порталу електронних послуг.</p>
<p>Згідно з даними Єдиного державного реєстру судових рішень за період епідемії коронавірусної хвороби судами було розглянуто 6 тисяч 480 справ за порушення самоізоляції. В той же час ми знаємо, що суди перевантажені. І як наслідок тривалий розгляд справ призводить до відсутності реального покарання за порушення режиму самоізоляції, а також сам судовий процес сприяє значному скупченню людей в закритому приміщенні, що може бути підставою для поширення інфекційних хвороб. При цьому правоохоронні органи і органи місцевого самоврядування позбавлені реальної можливості протидіяти численним порушенням, пов'язаним із самоізоляцією.</p>
<p>Тому закон передбачає надати можливість встановлювати адміністративну відповідальність за порушення порядку самоізоляції і обсервації, встановлених в рішенні карантин, і встановити для них штраф в розмірі від 200 до 500 неоподаткованих мінімумів, 3400 або 8500 гривень доходів громадян, що забезпечить співрозмірність відповідальності статкам більшості населення.</p>
<p>Окрім того, передбачено…</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>18:36:19</p>
<p>ГОЛОВУЮЧИЙ. Дякую.</p>
<p>Слово надається голові комітету з питань правоохоронної діяльності Монастирському Денису Анатолійовичу.</p>
<p></p>
<p>18:36:25</p>
<p>МОНАСТИРСЬКИЙ Д.А.</p>
<p>Доброго дня, шановні колеги! Я тут в першу чергу звертаюсь і до колег по більшості, і до колег з опозиції, і до громадян України. Так, ми вчергове розглядаємо законопроект щодо підвищення відповідальності, встановлення відповідальності за порушення правил самоізоляції. Так, я можу сказати, що профільний комітет, Комітет з питань правоохоронної діяльності не бачив потреби винести цей законопроект і голосувати його з моменту реєстрації. Ви можете подивитися, що з моменту реєстрації пройшов довгий час. Але ми бачимо зараз, що немає іншого шляху, як приймати цей законопроект тут і зараз за основу, як пропонує комітет. І я пропоную його прийняти в цілому. Чому? Тому що от зараз буквально головний санітарний лікар сказав дані, цифри по рідній мені Хмельницькій області, порушення людей, які хворіють реально з підтвердженим коронавірусом і виходять на роботу попри всі застереження – це, на жаль, є одна із основних причин шаленого поширення коронавірусу в країні.</p>
<p>Тому, звичайно, цей закон має в першу чергу профілактичне значення, щоб люди, які мають підтверджений COVID, зберігали і лікувалися дома, а не виходили на роботи. Не очікуємо тисячі штрафів, очікуємо головне, щоб побороти цю шалену хвилю пандемії коронавірусу. Так, це не основний засіб боротьби, у нас як у профільного комітету, так у всіх у нас є дуже багато запитань і до профільного міністерства, і до діяльності кожного, хто бореться з пандемією коронавірусу, в тому числі щодо рішення уряду в цілому. Але цей законопроект є один із сходинок, який маємо підтримати для того, щоб дійсно люди, які хворіють, сиділи вдома.</p>
<p>Прошу вас підтримати цей законопроект за основу та в цілому. Дякую вам.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>18:38:26</p>
<p>ГОЛОВУЮЧИЙ. Шановні колеги, будь ласка, запишіться: два – за, два – проти по фракціям. Необхідно ж обговорення? Будь ласка, записуйтесь.</p>
<p>Поляк Владислав Миколайович.</p>
<p>Арешонков Володимир Юрійович.</p>
<p></p>
<p>18:39:03</p>
<p>АРЕШОНКОВ В.Ю.</p>
<p>Володимир Арешонков, депутатська група "Довіра". Шановні колеги, зараз дуже вважається таким хорошим тоном під час дискусії з громадянами, з представниками громадськості закликати до прав людини, до їх виконання.</p>
<p>І коли ми починаємо говорити про те, що ті наші правила співжиття, наші основи законодавства про право, які часто порушуються громадянами, вони потребують певних каральних або стримувальних санкцій. І знову нам говорять, ну, то як, в умовах, коли ми йдемо в Європу і так далі, а ми маємо десь зараз обмежувати якісь права громадян, накладати на них штрафи і таке інше?</p>
<p>Я вас хочу повернути до такої цікавої картинки початку карантину. Пам'ятаєте, як повернулась одна делегація з країни, де вони відпочивали, і в одному з готелів Києва їх помістили на обсервацію, тобто на певний карантинний період. І як у ту саму ніч частина громадян із своїми чемоданами і так далі дуже вдало покинула це приміщення. І потім говорили про те, що, ну, як це нас закрили, обмежили в якихось правах. А те, що, можливо, вони потенційно привезли в країну захворювання і поширили, і поставили під небезпеку інших громадян, це як би неважливо.</p>
<p>Давайте приймемо цей законопроект. Давайте будемо закликати до того, що всі разом маємо відповідати за безпеку в державі, в тому числі безпеку здоров'я наших громадян. Саме на це спрямований цей законопроект.</p>
<p>Дякую.</p>
<p></p>
<p>ГОЛОВУЮЧИЙ. Бакумов Олександр Сергійович.</p>
<p></p>
<p>18:41:06</p>
<p>БАКУМОВ О.С.</p>
<p>Прошу передати слово Михайлу Радуцькому.</p>
<p></p>
<p>ГОЛОВУЮЧИЙ. Радуцький Михайло Борисович.</p>
<p></p>
<p>18:41:15</p>
<p>РАДУЦЬКИЙ М.Б.</p>
<p>Дякую, колеги.</p>
<p>Шановні колеги, ми сьогодні обговорюємо дуже цікаву річ. Справа в тому, що одна людина, яка порушила правила самоізоляції і обсервації, дає небезпеку зараження, щонайменше, 10 людям. І це проблема. Проблема в тому, що сьогодні, коли хтось із вас хто каже, що цього не треба робити, прийде в любу київську лікарню, або, не дай Боже, ще в якусь маленьку лікарню і побачить, як не вистачає місць. Сьогодні в київських лікарнях, шановні, вже зайняті актові зали, вже зайняті ординаторські. Ми сьогодні втрачаємо по 400 життів українців на добу.</p>
<p>Тому сьогодні тільки жорсткий карантин, тільки жорсткі правила самоізоляції. Тільки жорсткі правила соціальної дистанції можуть призупинити цю пандемію. Тому дуже прошу колег по залу зараз відійти від ідеї, під яким прапором хто знаходиться в цьому залі, хто опозиція, хто монобільшість, хто при владі.</p>
<p>А сьогодні треба підтримати Україну, підтримати боротьбу з пандемією. Прошу голосувати "за".</p>
<p></p>
<p>ГОЛОВУЮЧИЙ. Бобровська Соломія Анатоліївна.</p>
<p></p>
<p>18:42:31</p>
<p>БОБРОВСЬКА С.А.</p>
<p>Устінова, будь ласка.</p>
<p></p>
<p>ГОЛОВУЮЧИЙ. Устінова Олександр Юріївна.</p>
<p></p>
<p>18:42:41</p>
<p>УСТІНОВА О.Ю.</p>
<p>Шановні колеги, ви знаєте, я зараз, коли слухала про те, що у нас переповнені лікарні і немає куди хворих везти, я розумію, що ми зараз проблеми з хворої голови на здорову перекладаємо. У нас зараз заповнені лікарні, тому що у нас провалена вакцинація і тому що тих людей, яких можна було врятувати сьогодні, ховають. І я вам скажу, що у нас заповнені лікарні, тому що МОЗ свого часу не зробив нічого для того, щоб підготувати ці лікарні. Лише кілька днів тому перший наказ вийшов про закупівлю кислородных концентраторів. Я перепрошую, будь ласка, але ви зараз на людей перекладаєте те, що провалив МОЗ і провалив уряд. Ви зараз хочете людей обкладати далі штрафами. Ми перетворюємося на країну штрафів і поборів.</p>
<p>Я зараз чую про те, що нам говорять, що це будуть в "Дію" вносити людей. Я пам'ятаю, як на комітеті я питала заступника міністра охорони здоров'я, як це працюватиме. Хто буде вносити в "Дію" людину? Вони сказали, що не можуть відповісти на це питання. А зараз ви нам пропонуєте в першому і в цілому голосувати. Вибачте, а як бабусь з кнопочними телефонами будуть вносити в "Дію"? Хто їх туди буде вносити? Хто їх буде контролювати? Чи завтра всіх держава забезпечить смартфонами, через які вони будуть в "Дію" фактично реєструватися?</p>
<p>Я пам'ятаю свого часу, як ми вводили штрафи по 17 тисяч гривень за те, що люди ходили по вулицям під час карантину. А потім, я вам скажу, я ухвали переглядала судові, як бабусь, які під АТБ торгували зеленню, тягали по судах, щоб їм штраф 17 тисяч гривень накласти.</p>
<p>Ми країну зараз перетворюємо замість того, щоб країну, яка бореться з коронавірусом, держава, яка бореться, на країну, де люди мають платити за все. Ви пам'ятаєте, як у нас 11 поліцейських чоловіка в трусах ловили. Так зараз у нас 11 поліцейських будуть бабусю, яка їде тест здавати, ловити, бо вона в "Дію" не записалася, бо в неї телефон кнопочний.</p>
<p>Чи потрібен цей законопроект? Да, але його потрібно доопрацьовувати. Не можна просто так змушувати людей зараз платити штрафи, тому що держава не виконала свою функцію.</p>
<p>І наступне. Ви всі ввели штрафи за неносіння масок. От зараз кожен з вас, хто сидить без маски, має його заплатити, а потім…</p>
<p></p>
<p>ГОЛОВУЮЧИЙ. Батенко Тарас Іванович.</p>
<p></p>
<p>18:44:55</p>
<p>БАТЕНКО Т.І.</p>
<p>Прошу передати слово Дмитру Лубінцю.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>ГОЛОВУЮЧИЙ. Будь ласка, Лубінець Дмитро Володимирович.</p>
<p></p>
<p>18:45:08</p>
<p>ЛУБІНЕЦЬ Д.В.</p>
<p>Шановна президія, шановні народні депутати, я, з дозволу усіх, зніму маску, і якщо потрібно, штраф заплачу. Шановні колеги, насправді, те, що відбувається в державі з розповсюдженням коронавірусу, ми повинні реагувати, в тому числі і через зміну законодавства.</p>
<p>Але чи можемо ми все вирішити тим, що ми додатково будемо накладати штрафи від 3 тисячі 400 до 8 тисяч 500 на людей, які порушили умови карантину? Наприклад, от попередній виступаючий сказав про бабусь з кнопочними телефонами, я можу інші привести приклади, як мажоритарник, який представляє сільську місцевість. Дуже часто хворіють батьки, немає поруч дітей, онуків, сидіти потрібно вдома. А хто піде, вибачте, в магазин, хто? Потрібно ж сидіти вдома. Теж буде 8500 тисяч? І ми надаємо право накладати ці адміністративні протоколи місцевим тепер радам.</p>
<p>Наступне. Ми забезпечили, щоб люди, які відчули хворобу, до них приїжджали, їх тестували? Ні. Так яким чином тоді відрізнити, людина поїхала протестувалася, отримала позитивний тест, їде додому, що, теж вона порушила?</p>
<p>По вакцинації, по забезпеченню лікарями, по забезпеченню ліків – на сто відсотків це просто провал Міністерства охорони здоров'я. І замість того, щоб це тут обговорювати, у нас вже традиція: ми кожної сесійної п'ятниці викликаємо сюди міністра Степанова, він нам щось розказує, і нічого не міняється. Так може з цього потрібно почати замість того, щоб накладати додаткові штрафи на людей.</p>
<p>Дякую.</p>
<p></p>
<p>Веде засідання Голова Верховної Ради України РАЗУМКОВ Д.О.</p>
<p></p>
<p>ГОЛОВУЮЧИЙ. Дякую.</p>
<p>Всі бажаючі виступили? "Довіра" виступала, ваші колеги вже були.</p>
<p>Соболєв – з мотивів і Гончаренко, після цього переходимо до голосування.</p>
<p></p>
<p>18:47:24</p>
<p>СОБОЛЄВ С.В.</p>
<p>Шановний пане Голово! "Батьківщина", Соболєв. Я до вас звертаюся, а наше зібрання сьогодні законне? Кого штрафувати будемо за наше зібрання в червоній зоні?</p>
<p>Колеги, якщо держава не може забезпечити тести, вона вкладає штрафи.</p>
<p>Пане Ляшко, якщо ви не можете забезпечити тестування на дому, ви хочете штрафи? Для кого штрафи? У місті Києві можна ще здати тест терміново, за шість годин у Борисполі. А як ви здасте тест в селі? І 14 діб людина буде сидіти на карантині, не дай Боже, виїжджає на тест, ви його будете штрафувати? Не заміняйте свої провали штрафами, це погано закінчиться.</p>
<p>Наша фракція за це голосувати не буде.</p>
<p></p>
<p>ГОЛОВУЮЧИЙ. Гончаренко Олексій Олексійович.</p>
<p></p>
<p>18:48:27</p>
<p>ГОНЧАРЕНКО О.О.</p>
<p>Олексій Гончаренко, "Європейська солідарність". У мене новина для Зеленського і для "слуг народу": COVID-19 не лікується штрафами, COVID-19 не лікується популізмом. Рівно рік тому Зеленський нам розповідав, що дасть мільйон доларів тому українцю, хто розробить вакцину. Де українська вакцина? Влітку нам казали, що Україна буде однією з перших країн, де почнеться вакцинація, закупимо вакцину. Де вакцина? Ми були найгірші, сьогодні найгірші по кількості тестувань на душу населення в Європі. Ми треті з кінця в Європі по кількості вакцинації на душу населення. В нас вчора знову 10 тисяч вакцинувань. Такими темпами знадобиться 10 років, щоб вакцинувати українців.</p>
<p>І що ви пропонуєте? Чергові штрафи на українців. Це на вас треба штрафи і гнати вас поганою мітлою, бо ви повністю провалили боротьбу з COVID і кинули людей сам-на-сам. <i> </i></p>
<p></p>
<p>ГОЛОВУЮЧИЙ. Всі бажаючі виступили? Переходимо до голосування.</p>
<p>Ставлю на голосування пропозицію про прийняття за основу проекту Закону про внесення змін до Кодексу України про адміністративні правопорушення щодо запобігання поширенню гострої респіраторної хвороби COVID-19, спричиненої коронавірусом SARS-CoV-2 (реєстраційний номер 4540).</p>
<p>Готові голосувати? Готові? Прошу підтримати та проголосувати.</p>
<p></p>
<p>18:50:24</p>
<p>За-199</p>
<p>Рішення не прийнято.</p>
<p>Ставлю на голосування пропозицію про направлення до комітету для підготовки на повторне перше читання проект Закону про внесення змін до Кодексу України про адміністративні правопорушення щодо запобігання поширенню гострої респіраторної хвороби COVID-19, спричиненої коронавірусом SARS-CoV-2 (реєстраційний номер 4540).</p>
<p>Готові голосувати? Прошу підтримати та проголосувати.</p>
<p></p>
<p>18:51:04</p>
<p>За-217</p>
<p>Рішення не прийнято.</p>
<p>Ставлю на голосування пропозицію про повернення суб'єкту права законодавчої ініціативи на доопрацювання законопроект реєстраційний номер 4540.</p>
<p>Готові голосувати? Прошу підтримати та проголосувати.</p>
<p></p>
<p>18:51:35</p>
<p>За-215</p>
<p>Рішення не прийнято. Закон відхилено.</p>
<p>Наступне питання – це проект Закону про внесення змін до Закону України "Про Державний бюджет України на 2021 рік" щодо впровадження фінансово-кредитних механізмів забезпечення громадян України житлом (реєстраційний номер 5308).</p>
<p>Пропонується проголосувати та включити це питання до порядку денного сесії. Прошу підтримати та проголосувати.</p>
<p></p>
<p>18:52:20</p>
<p>За-273</p>
<p>Пропонується розглянути це питання за скороченою процедурою. Прошу підтримати та проголосувати.</p>
<p></p>
<p>18:52:40</p>
<p>За-249</p>
<p>Рішення прийнято.</p>
<p>До слова запрошується голова підкомітету Комітету з питань бюджету Забуранна Леся Валентинівна. Дайте 4 хвилини від авторів і від комітету.</p>
<p></p>
<p>18:52:56</p>
<p>ЗАБУРАННА Л.В.</p>
<p>Дякую. Шановний Дмитро Олександрович! Шановні народні депутати, українці! На сьогодні на житловому обліку перебуває більше 650 тисяч сімей. На підтримку держави також очікує близько півтора мільйони переселенців з Криму і Донбасу.</p>
<p>Метою запропонованого вам законопроекту 5308 є створення необхідних умов для належної реалізації ініційованої Президентом України програми "Доступна іпотека" і законодавчого підґрунтя приєднання державної іпотечної установи до приватного акціонерного товариства "Укрфінжитло" і забезпечення функціонування ринку іпотечного кредитування, впровадження фінансово-кредитних механізмів забезпечення громадян житлом.</p>
<p>Законопроектом передбачається, що Мінфін має здійснити випуск ОВДП в межах, визначених законом, обсягів з подальшим придбанням у державну власність в обмін на такі облігації акцій додаткової емісії "Укрфінжитла" для забезпечення громадян житлом та врегулювання питань фінансово-господарської діяльності товариства у зв'язку з приєднанням до Державної іпотечної установи. Наразі діяльність державної іпотечної установи є збитковою.</p>
<p>Прийняття даного законопроекту дозволить продовжити реалізацію існуючих державних програм та за експертною оцінкою реалізація даних заходів дозволить у короткостроковому періоді надати близько 8 тисяч іпотечних кредитів для придбання житла і придбати 12 тисяч квартир для подальшої передачі їх у фінансовий лізинг.</p>
<p>Комітет з питань бюджету 8 квітня розглянув законопроект 5308 і надав відповідний висновок з детальною інформацією.</p>
<p>Загалом реалізація законопроекту не потребуватиме додаткових витрат державного бюджету в поточному році і не призведе до збільшення дефіциту державного бюджету.</p>
<p>Головне науково-експертне управління висловлює окремі зауваження, але в цілому не заперечує можливості внесення відповідних змін. Міністерство фінансів підтримує даний законопроект.</p>
<p>За підсумками розгляду та враховуючи важливість реалізації програми "Доступна іпотека", Комітет з питань бюджету рекомендує Верховній Раді законопроект 5308 включити до порядку денного сесії та за результатами розгляду в першому читанні прийняти за основу і в цілому як закон з необхідними редакційними і техніко-юридичними правками.</p>
<p>Прошу підтримати рішення комітету. Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Необхідне обговорення? Запишіться, будь ласка: два – за, два – проти, по фракціях.</p>
<p>Констанкевич Ірина Мирославівна.</p>
<p></p>
<p>18:56:08</p>
<p>КОНСТАНКЕВИЧ І.М.</p>
<p>Прошу передати Тарасу Івановичу Батенку.</p>
<p></p>
<p>ГОЛОВУЮЧИЙ. Тарас Іванович Батенко.</p>
<p>Ні, шановні колеги. Ні. Батенко або…</p>
<p></p>
<p>18:56:15</p>
<p>БАТЕНКО Т.І.</p>
<p>Я коротко скажу, що наша депутатська група підтримує зміни до Державного бюджету України на 2021 рік щодо впровадження фінансово-кредитних механізмів забезпечення громадян України житлом. Але наша депутатська група підтримує цей законопроект тільки в першому читанні з опрацюванням до другого.</p>
<p>Дякую.</p>
<p></p>
<p>ГОЛОВУЮЧИЙ. Дякую, Тарас Іванович.</p>
<p>Вельможний Сергій… Шахов Сергій Володимирович.</p>
<p></p>
<p>18:56:47</p>
<p>ШАХОВ С.В.</p>
<p>Сергій Шахов, Луганщина, депутатська група "Довіра". Безумовно, ми будемо підтримувати цей законопроект. І він найважливіший сьогодні для безхатьків, переселенців, які залишилися на цій території і приїхали в мирну Україну, які отримують сьогодні по 400 гривень і 800 гривень дотації від держави.</p>
<p>Скажіть, будь ласка, коли грузини будували для біженців житло, вони продавали це житло? Ні. І тому держава повинна дбати про українців, які переїхали в мирну Україну. А їх мільйон 700 тисяч людей. Скажіть, будь ласка, якщо б держава будувала, Кабмін би не грабував? Скажіть була би війна у чиновників в голові? Да вони б думали, як працювати. Безумовно, сьогодні треба звернути міністерству, МВС на ситуацію в Луганській області місто Кремінна.</p>
<p>Де губернатор "Гайдуй" купив будинок, який був розмішений в Facebook за мільйон гривень, а купив його за 8 мільйонів гривень, і він досі не побудований. Місто Рубіжне, 9-поверховний будинок стояв, на нього витрачено вже 60 мільйонів гривень, ведуться кримінальні провадження, не доведені до логічного завершення, люди не розселені. Чи не будуть ці гроші розкрадені, за які ми сьогодні проголосуємо до зміни до бюджету? Кожну копійку ретельно перевіряти і чиновників, які грабують державу, сьогодні варто посадити на лави, туди, під лави, щоб вони знали, що таке сьогодні бідкуватися по чужих хатах, бідкуватися по спортивних залах та по гуртожитках безхатьками.</p>
<p>Дякую. Сергій Шахов, депутатська група "Довіра".</p>
<p></p>
<p>ГОЛОВУЮЧИЙ. Клименко Юлія Леонідівна.</p>
<p>Железняк Ярослав Іванович.</p>
<p></p>
<p>18:58:43</p>
<p>ЖЕЛЕЗНЯК Я.І.</p>
<p>Шановні колеги, це є технічним законопроектом. І, звичайно, ми його підтримаємо, і сподіваємося, що комітет його доопрацює. Але я хотів би звернути увагу на те, що за технічними змінами у нас є велика проблема – це відсутність фактично іпотеки в Україні. Напевно, найкращий приклад – це подивитися на країни, які поруч з нами. 25 відсотків від ВВП складає іпотека в Чехії, в Польщі – це 20 відсотків від ВВП в Україні 0,7 відсотка. Оце справжні цифри про те, як є доступне житло, інша нерухомість, в тому числі для молодих сімей, які хочуть взяти кредит. Чому в нас така проблема? Тому що на відміну від цих країн, які я перерахував, на відміну від країн Європи, середня ставка по іпотеці в Україні майже 17 відсотків. Як ви думаєте, багато кредитів візьмуть молоді особливо родини, коли ставка за кредитом на нову квартиру 17 відсотків? 82 відсотки всіх кредитів, які даються під іпотеку, – це вторинна нерухомість. Це теж є великою проблемою.</p>
<p>Тому, шановні колеги, цей закон ми, звичайно, підтримуємо. Як я говорив, він технічний. Але кожне наше голосування, кожне наше бажання сподобатись одночасно всім виборцям повинно проходити тест на те, чи робимо ми кредити для наших людей дешевшими. Сьогодні були прийняті, на моє переконання, деякі рішення, які не роблять цього. Давайте зараз сконцентруємося і зробимо так, щоб молоді люди, молоді родини, справді, отримали дешеві кредити і змогли жити в своїх власних квартирах.</p>
<p>Дякую.</p>
<p></p>
<p>ГОЛОВУЮЧИЙ. Павленко Ростислав Миколайович.</p>
<p></p>
<p>19:00:37</p>
<p>ПАВЛЕНКО Р.М.</p>
<p>Гончаренко. Прошу Гончаренку передати.</p>
<p></p>
<p>ГОЛОВУЮЧИЙ. Гончаренко Олексій Олексійович.</p>
<p></p>
<p>19:00:49</p>
<p>ГОНЧАРЕНКО О.О.</p>
<p>Олексій Гончаренко, "Європейська солідарність". Шановні друзі, чи важлива тема того, щоб ми надавали іпотеку, щоб будувалося житло. Надзвичайно важлива, в цьому немає сумнівів.</p>
<p>Але у мене просте до вас запитання. Де-факто нам пропонується збільшити обсяг державного боргу на 20 мільярдів гривень і направити їх на це. А скажіть мені, будь ласка, яка сьогодні найбільш нагальна потреба є в державі? Це іпотечна установа? А може вакцини, яких так і немає? І коли сьогодні ми кажемо про економіку, про податки, то скажіть мені, будь ласка, де буде скоріше відновлюватись економіка – в Ізраїлі, де вже за 50 відсотків вакциновано, в США, де 50 відсотків, в Королівстві Бутан, де 60 відсотків, чи в Україні, де повністю вакциновано три людини – три? Не 300, не 30 – 3. Кажуть, вже 5. Ну, такими темпами, друзі, звичайно, може через 10 років буде у нас 100 людей – повна катастрофа. І це означає, що економічного зростання не буде. Відновлення не буде, нічого не буде.</p>
<p>А може важлива тема – те, що сьогодні віч-на-віч з ворогом, який звозить ешелонами техніку і війська до наших кордонів, стоять наші воїни, яким два роки Зеленський і "слуги народу" не підвищують зарплату. Два роки.</p>
<p>Тільки що новина на сайті Білого дому: Джозеф Байден подзвонив Путіну і сказав, що підтримує Україну. Дякую адміністрації Джозефа Байдена. Але головний наш розрахунок – це наші Збройні Сили. Коли ми їх будемо годувати? Коли ми будемо державне оборонне замовлення виконувати? За минулий рік провалено. В квітні місяці на 21-й рік до сих пір не прийнято. То може спочатку будемо боротися з пандемією, з агресором, а коли все це виконаємо, підемо далі, бо питань в країні багато?</p>
<p>За це в такому вигляді голосувати ми не будемо, тому що є головні виклики, а є другорядні.</p>
<p></p>
<p>ГОЛОВУЮЧИЙ. Всі бажаючі виступили? Переходимо до голосування. Запросіть народних депутатів до зали.</p>
<p>Шановні колеги, комітет пропонує за основу і в цілому. Три фракції проти.</p>
<p>Ставлю на голосування пропозицію про прийняття за основу проекту Закону про внесення змін до Закону України "Про Державний бюджет України на 2021 рік" щодо впровадження фінансово-кредитних механізмів забезпечення громадян України житлом (реєстраційний номер номер 5308).</p>
<p>Готові голосувати? Прошу підтримати та проголосувати.</p>
<p></p>
<p>19:04:02</p>
<p>За-263</p>
<p>Рішення прийнято. Дякую. По фракціях покажіть.</p>
<p>Наступне питання порядку денного – це проект Постанови про скасування рішення Верховної Ради України від 30 березня 2021 року про прийняття в цілому як Закону України проекту Закону України "Про внесення зміни до розділу V "Прикінцеві та перехідні положення" Закону України "Про приватизацію державного і комунального майна" щодо приватизації об'єктів великої приватизації" (реєстраційний номер 4543-П).</p>
<p>Пропонується розглянути це питання за скороченою процедурою. Прошу підтримати та проголосувати.</p>
<p></p>
<p>19:04:59</p>
<p>За-147</p>
<p>Вітаю, шановні колеги, ми розглядаємо це питання за повною процедурою. Дякую всім.</p>
<p>До слова запрошується народний депутат України Вельможний Сергій Анатолійович.</p>
<p></p>
<p>19:05:42</p>
<p>ВЕЛЬМОЖНИЙ С.А.</p>
<p>Сергій Вельможний, Луганщина. Шановні колеги, досі ніхто не підрахував збитки від так званої приватизації промислового потенціалу України, яка закінчилась майже повним знищенням державного сектору економіки.</p>
<p>З цієї трибуни Сергій Шахов неодноразово звертався і казав, що потрібно провести повну інвентаризацію, повний аудит приватизованих підприємств. Але досі нічого не зроблено з цього. Проте тенденція знищення підприємств, які перебувають у державному управлінні, збереглася.</p>
<p>Сьогодні не лише українська, а і світова економіка надзвичайно сильно страждає від розповсюдження COVID. Все це може призвести до зменшення інтересу інвесторів до наших підприємств, а також до зменшення їх вартості внаслідок незначного попиту.</p>
<p>Окрім цього, передача державних підприємств у приватні руки не завжди приводить до інвестицій і розвитку. Ми маємо десятки прикладів, коли інвестори використовували придбане державне майно у власних цілях. Брали мільйонні кредити, у подальшому штучно банкрутували компанії та "пилили" заводи. Програють від цього звичайні люди, котрі втрачають роботу та засоби для існування, що є надзвичайно жахливим у цей непростий час. Таких прикладів багато.</p>
<p>На окрузі Олександра Сухова існував склозавод, що належав державі та приносив сотні мільйонів прибутків. Після передачі в оренду майнового комплексу заводу у приватні руки за 2 роки він став повним банкрутом, і все обладнання порізали.</p>
<p>У мене на окрузі у місті Рубіжне працює підприємство "Укроборонпрому" "Зоря". Але по факту приватні інвестори забрали і землю, і обладнання за копійки, а на державному підприємстві залишили лише мільйонні борги.</p>
<p>Приклади по Україні: Запорізький автомобільний завод; підприємства цукрової промисловості у центральній Україні – раніше вироблялось найбільше цукру у Європі, зараз нічого практично. Львівський автомобільний завод. Варто згадати про вагоноремонтний завод, у тому числі попаснянський, дніпровський та інший, ще багато.</p>
<p>Поэтому пропоную зараз скасувати ухвалене рішення, доопрацювати ідею та втілити її в життя більш своєчасно та мудро.</p>
<p>Дякую за увагу. Сергій Вельможний, Луганщина.</p>
<p></p>
<p>ГОЛОВУЮЧИЙ. Шановні колеги, у мене для вас є гарна новина. Згідно Регламенту Верховної Ради України постанова буде розглядатися за скороченою процедурою згідно статті 148 Регламенту Верховної Ради України.</p>
<p>Будь ласка, Сергій Віталійович Кальченко, голова Комітету з питань Регламенту, депутатської етики та організації роботи Верховної Ради України.</p>
<p></p>
<p>19:08:21</p>
<p>КАЛЬЧЕНКО С.В.</p>
<p>Шановна президія, шановні народні депутати, регламентний комітет на своєму засіданні розглянув проект Постанови (реєстраційний 4543-П) про скасування рішення Верховної Ради від 30 березня про прийняття в цілому як Закону України проекту Закону про внесення зміни до розділу V "Прикінцеві та перехідні положення" Закону "Про приватизацію державного і комунального майна".</p>
<p>Комітет зауважив, що народний депутат Вельможний подав до парламенту цей проект постанови без попереднього подання відповідних заяв головуючого на пленарному засіданні та до Голови Верховної Ради про порушення, встановленої Регламентом Верховної Ради України, процедури при розгляді і голосуванні проекту Закону реєстраційний 4543, як того, власне, і вимагається положеннями частини третьої і п'ятої статті 48 Регламенту Верховної Ради.</p>
<p>Отже, у підсумку регламентний комітет ухвалив висновок на проект Постанови реєстраційний 4543-П і прийняв рішення запропонувати Верховній Раді визначитися шляхом голосування щодо прийняття або відхилення цього проекту постанови.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, є пропозиція, на радостях, може без обговорення? <i>(Шум у залі)</i> Бачите, як.</p>
<p>Шановні колеги, давайте, Юлія Володимирівна – хвилину з мотивів, і переходимо до голосування.</p>
<p>Тоді запишіться, будь ласка: два – за, два – проти, по фракціях.</p>
<p>Устінова Олександра Юріївна.</p>
<p></p>
<p>19:10:16</p>
<p>УСТІНОВА О.Ю.</p>
<p>Галині Васильченко слово, будь ласка.</p>
<p></p>
<p>ГОЛОВУЮЧИЙ. Васильченко Галина Іванівна.</p>
<p></p>
<p>19:10:23</p>
<p>ВАСИЛЬЧЕНКО Г.І.</p>
<p>Галина Васильченко, фракція "Голос". Ви знаєте, однозначно, що Україні потрібна приватизація для того, щоб належним чином розвивалася економіка. І минулого року скасовувати, призупиняти такі рішення було абсолютно недоцільно, так само, як і недоцільно є запроваджувати багато недорішень, як наприклад, те, що відбулося з підприємцями щодо законопроектів, які ми прийняли минулого року.</p>
<p>Про що йдеться? Ми як Верховна Рада зробили все від нас залежне і дали можливість органам місцевого самоврядування звільняти дрібних підприємців від сплати єдиного податку. Органи місцевого самоврядування це зробили. А знаєте, що зробила податкова: нараховує їм тепер борги за всі ті місяці, за які вони повинні бути звільнені від сплати єдиного податку.</p>
<p>То моє звернення до міністра фінансів, до монобільшості, аби якнайшвидше це питання врегулювати, і підприємці, дрібні підприємці, могли розвиватися, а не навпаки, страждаючи і так в карантинний час, ще обтяжувати їх абсолютно необґрунтованими і незаконними боргами.</p>
<p>А за цю постанову ми голосувати не будемо. Дякую.</p>
<p></p>
<p>ГОЛОВУЮЧИЙ. Євтушок Сергій Миколайович.</p>
<p></p>
<p>19:11:43</p>
<p>ЄВТУШОК С.М.</p>
<p>Євтушок, "Батьківщина". Прошу передати слово Юлії Тимошенко.</p>
<p></p>
<p>ГОЛОВУЮЧИЙ. Тимошенко Юлія Володимирівна.</p>
<p></p>
<p>19:11:50</p>
<p>ТИМОШЕНКО Ю.В.</p>
<p>Зараз хочу звернутися до всіх, хто ще дивиться канал "Рада". Справа в тому, що тут під час локдауну не тільки земля сільськогосподарська розпродається під час війни, під час повної економічної руйнації, тут ще і один з перших законів, який був прийнятий в цьому парламенті за поданням Президента, це скасувати всі обмеження на продаж стратегічної власності України. Знаєте, це такий парламент з "п'ятою колоною" розпродавців України. Я не знаю жодної країни в світі, яка би не мала державної власності стратегічної як фактору захисту України, захисту країни, фактору національної безпеки. Україна буде першою, яка направо і наліво, як на базарі поганому, розпродає все.</p>
<p>Якщо у вас виникають сумніви, відкрийте сайт Фонду держмайна і подивитесь, що там 120 науково-дослідних закладів зараз продається як приміщення, як шматочки землі. Україна просто поставлена на розпродаж бездумно, безмозгло і не по-державницькому абсолютно.</p>
<p>Справа в тому, що стратегічна власність – газопроводи, нафтопроводи, залізниця, "Укрпошта" і багато чого іншого, видобувні підприємства газу, нафти – Україні потрібні для того, щоби захистити наше сьогодення і майбутнє, щоб дати можливість українській нації бути сильною в геополітичному просторі. І зараз, під час локдауну, так само буде проігноровано і питання зупинки безмозгої продажі стратегічної власності України.</p>
<p>Ми будемо як "Батьківщина" голосувати за цю постанову, щоб відмінити приватизацію в цей тяжкий час.</p>
<p></p>
<p>ГОЛОВУЮЧИЙ. Шахов Сергій Володимирович.</p>
<p></p>
<p>19:14:01</p>
<p>ШАХОВ С.В.</p>
<p>Сергій Шахов, Луганщина, депутатська група "Довіра". Шановні колеги, сьогодні ми розглядаємо дуже важливий документ. І не раз з цієї трибуни я говорив, що "прихватизація", яка відбулася в Україні, вона злочинна. І я вимагав від Кабміну і від влади сьогодні, монобільшості, зробити аудит всіх підприємств, які були "прихватизовані", розрушені, зруйновані, не взяті на баланс в жодному місті, немає хазяїв, які купували. Наприклад, "Лисичанськсода", РТИ, "Краситель". Сьогодні ці підприємства варварським способом повністю ліквідовані, не взяті нікуди на баланс.</p>
<p>Екологія і техногенна катастрофа є не тільки в Луганській області, а навіть і в Києві, коли завод "Супутник" стоїть, і 200 тонн ртуті на заводі, і ніхто не знає, що відбувається.</p>
<p>Тому спершу треба зробити аудит всіх підприємств, знайти злочинців, хто буде відповідати, взяти на баланс зруйновані підприємства держави, рекультивувати ту землю, а потім доповідати людям, що ви хочете продавати. "Оборонпром" за копійки, за 3 мільйони 600… за 3 мільярди 600 мільйонів гривень, коли трильйони в бюджет потрібні, скажіть, будь ласка? Починайте заробляти, а не грабувати. Починайте будувати швейні фабрики, робіть маски – продавайте їх за кордон. Робіть свої вакцини – продавайте за кордон. Як ми сьогодні за мільярди плательщиков налогов купуємо цю вакцину. Купуйте та робіть сьогодні тести – продавайте їх за кордон, заробляйте гроші і будуйте підприємства. Не треба за безцінь розпродувати сьогодні державу, як сьогодні практично як рідну матір кидаєте на узбіччя.</p>
<p></p>
<p>ГОЛОВУЮЧИЙ. Батенко Тарас Іванович.</p>
<p></p>
<p>19:16:06</p>
<p>БАТЕНКО Т.І.</p>
<p>Прошу передати слово колезі Сергію Рудик.</p>
<p></p>
<p>ГОЛОВУЮЧИЙ. Рудик Сергій Ярославович.</p>
<p></p>
<p>19:16:20</p>
<p>РУДИК С.Я.</p>
<p>Шановні українці, як тільки колеги народні депутати ставили питання про скасування рішення про велику так звану приватизацію, в залі поріділо. Щось мені так здається, що навіть якби ми зараз захотіли проголосувати за, ну, уявімо таку казочку, "слуги народу" передумали і захотіли проголосувати за те, щоби не продавати за безцінь українське майно, не приватизувати "Укроборонпром", не приватизувати шість обленерго, готель "Дніпро"… "Дніпро" вже продали, тепер лишився готель "Президент". От уявімо таку ситуацію. Я насправді не уявлю. Тому в залі людей немає. Але, на превеликий жаль, так воно і є.</p>
<p>Пані Юля сказала про те, що приватизація в нашій країні зараз здійснюється бездумно і безмозгло. А я думаю, що ні. Хтось там в одному кабінеті на Банковій сидить і дуже чітко прораховує, що активи під час коронавірусної хвороби і пандемії впали, що земля зараз коштує безцінь і що саме зараз треба купляти те, що залишається від великої будівничої афери, яка називається "Велике будівництво".</p>
<p>Шановні колеги, я розумію, що навряд чи в цьому залі знайдеться необхідна кількість голосів за те, щоб стати над собою і проголосувати за те, щоб українська земля залишилася українцям і українські державні підприємці так само залишилися принаймні до того часу, поки закінчиться пандемія. Але я вірю, що наступне скликання Верховної Ради, яке прийде, скасує це рішення. І я дуже сподіваюсь, що це буде рішення уже через півроку, бо довго українці терпіти вас не будуть.</p>
<p></p>
<p>ГОЛОВУЮЧИЙ. Всі бажаючі виступили?</p>
<p>Переходимо до голосування.</p>
<p>А, Кубів Степан Іванович. Будь ласка, хвилина – з мотивів, після цього переходимо до голосування.</p>
<p></p>
<p>19:18:23</p>
<p>КУБІВ С.І.</p>
<p>Шановний пане Голово, шановні колеги, ми будемо підтримувати дану постанову. Хочу продовжити лейтмотив того, що говорили попередні виступаючі, що досвід розвинених країн показує, що цей процес не може бути швидким, нормативне регулювання цього процесу має бути довершеним, гарантування законності, в кожній окремій ситуації повинна бути підготовка. Для прикладу. "Енергоатом", 2018 рік – прибуток 5 мільярдів, 2020 рік – збитки мінус 4,8 мільярда. "Центренерго", 2018 рік – прибуток плюс 499 мільйонів гривень, 2019 рік – збитки майже 2 мільярди. Отак буде проводити приватизації.</p>
<p>І друге важливе, що мета вивести ці компанії на міжнародні ринки є правильною, але чіткої і обґрунтованої стратегії на сьогоднішній день немає.</p>
<p>Дякую.</p>
<p></p>
<p>ГОЛОВУЮЧИЙ. Переходимо до голосування.</p>
<p>Ставлю на голосування пропозицію про прийняття в цілому проект Постанови про скасування рішення Верховної Ради України від 30 березня 2021 року про прийняття в цілому як Закону України проекту Закону України про внесення зміни до розділу V "Прикінцеві та перехідні положення" Закону України "Про приватизацію державного і комунального майна" щодо приватизації об'єктів великої приватизації (реєстраційний номер 4543-П).</p>
<p>Готові голосувати? Прошу визначатись та голосувати.</p>
<p></p>
<p>19:20:10</p>
<p>За-49</p>
<p>Рішення не прийнято. Постанова відхилена.</p>
<p>Вам запропонований до розгляду проект Закону про внесення змін до пункту 3 розділу Х "Перехідні та прикінцеві положення" Закону України "Про повну загальну середню освіту" щодо розширення можливостей для трансформації освітньої мережі та захисту прав учасників освітнього процесу. Є пропозиція без обговорення.</p>
<p>Ставлю на голосування пропозицію про включення цього питання до порядку денного сесії. Прошу підтримати та проголосувати.</p>
<p></p>
<p>19:21:03</p>
<p>За-267</p>
<p>Рішення прийнято.</p>
<p>Шановні колеги, комітет рекомендує прийняти цей закон за основу і в цілому. Немає заперечень?</p>
<p>Немає.</p>
<p>Ставлю на голосування пропозицію про прийняття за основу проекту Закону про внесення змін до пункту третього розділу ХХ "Перехідних та Прикінцевих положень" Закону України "Про повну загальну середню освіту" щодо розширення можливостей для трансформації освітньої мережі та захисту прав учасників освітнього процесу (реєстраційний номер 5138-1). Прошу підтримати та проголосувати.</p>
<p></p>
<p>19:21:52</p>
<p>За-273</p>
<p>Рішення прийнято.</p>
<p>Ставлю на голосування пропозицію про прийняття в цілому з необхідними техніко-юридичними правками проект Закону реєстраційний номер 5138-1.</p>
<p>Готові голосувати? Прошу підтримати та проголосувати.</p>
<p></p>
<p>19:22:23</p>
<p>За-276</p>
<p>Рішення прийнято. Закон прийнятий в цілому.</p>
<p>Наступне питання – це проект Закону про внесення змін до деяких законів України щодо удосконалення процедур оборонного планування (реєстраційний номер 4210).</p>
<p>Пропонується розглянути це питання за скороченою процедурою.</p>
<p>Готові голосувати? Прошу підтримати та проголосувати.</p>
<p></p>
<p>19:23:02</p>
<p>За-225</p>
<p>Рішення прийнято.</p>
<p>До слова запрошується заступник міністра оборони Гере Юлій Павлович.</p>
<p></p>
<p>19:23:54</p>
<p>ГЕРЕ Ю.П.</p>
<p>Шановний пане Голово Верховної Ради України, шановні народні депутати, проект Закону реєстраційний номер 4210 розроблений Міноборони з метою удосконалення на законодавчому рівні процедур оборонного планування з урахуванням досвіду держав-членів НАТО та Європейського Союзу.</p>
<p>Передбачається уточнення положень законів України про нацбезпеку України та про оборону України в частині, що стосується оптимізації процесів планування у сферах нацбезпеки і оборони, а саме щодо змісту оборонного огляду та мети його проведення, удосконалення процедур оборонного планування, переліку та змісту документів оборонного планування. Також за результатами оборонного огляду, який проводився наприкінці 2019 року, пропонується конкретизувати положення стосовно змісту таких документів оборонного планування, як стратегія воєнної безпеки та стратегічний оборонний бюлетень.</p>
<p>Реалізація проекту закону не потребує додаткових витрат із держбюджету. Прошу підтримати.</p>
<p>Дякую за увагу.</p>
<p></p>
<p>ГОЛОВУЮЧИЙ. До слова запрошується заступник голови Комітету з питань національної безпеки, оброни та розвідки Безугла Мар'яна Володимирівна.</p>
<p></p>
<p>19:24:50</p>
<p>БЕЗУГЛА М.В.</p>
<p>Вашій увазі пропонується поданий Кабінетом Міністрів України проект Закону про внесення змін до деяких законів України щодо удосконалення процедур оборонного планування (за реєстраційним номером 4210).</p>
<p>Законопроект розроблено з метою запровадження комплексного підходу та оптимізації процесів планування у сфери національної безпеки і оброни, удосконалення процедур оборонного планування з урахуванням досвіду держав-членів НАТО і держав-членів Європейського Союзу та забезпечення реалізації пріоритетів діяльності уряду, визначених у Програмі діяльності Кабінету Міністрів України, затвердженої Постановою Кабінету Міністрів України від 12 червня 2020 року № 471.</p>
<p>Тим не менш, Головним науково-експертним управлінням Апарату Верховної Ради України проаналізував. За результатами аналізу законопроекту висловлено щодо його змісту ряд зауважень.</p>
<p>Також в ході дискусії під час засідання комітету було зроблено висновок, що ми потребуємо більш комплексного рішення щодо удосконалення оборонного планування.</p>
<p>Отже, взявши до уваги зауваження Головного науково-експертного управління Апарату Верховної Ради України, за результатом розгляду члени комітету ухвалили таке рішення: рекомендувати Верховній Раді України повернути проект Закону про внесення змін до деяких законів України щодо удосконалення процедур оборонного планування на повторне перше читання.</p>
<p>Колеги, на заміну даного законопроекту ми підготуємо зміни до чинного законодавства, які дійсно удосконалять процеси оборонного планування та наблизять нас до того, яким чином це працює в країнах-членах альянсу. І також це нарешті буде шанс для розмежування повноважень Головнокомандувача, міністра оборони та Верховного Головнокомандувача України.</p>
<p>Дякую за увагу.</p>
<p></p>
<p>ГОЛОВУЮЧИЙ. Шановні колеги, законопроект йде на… Ні, три фракції. Будь ласка, запишіться: два – за, два – проти, на виступи від депутатських фракцій та груп.</p>
<p>Зінкевич Яна Вадимівна.</p>
<p></p>
<p>19:27:11</p>
<p>ЗІНКЕВИЧ Я.В.</p>
<p>Прошу передати слово Михайлу Забродському.</p>
<p></p>
<p>ГОЛОВУЮЧИЙ. Забродський Михайло Віталійович.</p>
<p></p>
<p>19:27:18</p>
<p>ЗАБРОДСЬКИЙ М.В.</p>
<p>Шановні колеги, запропонований Кабміном законопроект черговий раз намагаються нам представити як вдосконалення процедур оборонного планування. Натомість, що ми бачимо в цьому законопроекті? Лише понівечення понять, які вже закладені в Закон про національну безпеку і в Закон "Про оборону України". Як відомо, адаптація національного законодавства до вимог ЄС і країн-членів НАТО починається перш за все з принципу верховенства права, а не з розмиття понять, лише для того, щоб поставити галочку на виконання в тому числі рекомендацій нашого комітету. На жаль, ті пропозиції, які закладені в цей законопроект, не мають нічого спільного з удосконаленням оборонного сектору держави і з якимось його реформуванням.</p>
<p>Але я сьогодні хочу сказати не тільки про це. Справа в тому, що здається, що у Міністерства оборони більш нема проблем, які потрібно вирішувати нагально. Нема ДОЗу на цей рік, який і досі не може зайти в комітет і піти на доопрацювання. На кону черговий зашквар з закупкою стоміліметрових снарядів для протитанкових гармат МТ-12. Буксує опрацювання підзаконних актів, які б мали імплементувати прийнятий нами Закон "Про оборонні закупівлі", особливо в новій редакції. Але насправді життя ще ближче до нас, чим здається. Про що і зазначено було Верховним Головнокомандувачем під час візиту на лінію зіткнення.</p>
<p>Сьогоднішній приклад. Лінія зіткнення. Ворожий безпілотний літальний апарат в ударному варіанті. Той рідкий випадок, коли його було видно візуально. Була б електронна рушниця, закупівлю яких було проведено ще у минулому році, але не поставлено у війська, сьогодні можна було б врятувати хоча б одне солдатське життя і не було б ще одного пораненого.</p>
<p>Закон, так званий "закон-шредер", пропоную підтримати пропозицію комітету.</p>
<p>Дякую.</p>
<p></p>
<p>ГОЛОВУЮЧИЙ. Костенко Роман Васильович.</p>
<p></p>
<p>19:29:15</p>
<p>КОСТЕНКО Р.В.</p>
<p>Сергей Иванович Рахманин, пожалуйста.</p>
<p></p>
<p>ГОЛОВУЮЧИЙ. Сергій Іванович Рахманін.</p>
<p></p>
<p>19:29:27</p>
<p>РАХМАНІН С.І.</p>
<p>Шановні колеги, нам щодня нагадують про те, що війна на порозі. Насправді вона ще й не завершилася. І як не сумно, як не дивно, єдина людина, яка, по-моєму, забула, що у нас у країні війна – це міністр оборони. Нехай вас не вводить в оману назва цього законопроекту. Це не про оборонне планування і тим більше не про його поліпшення. Це спроба написати філософський трактат за мотивами коміксу. І якщо міністр оборони, у нього зуд, то нехай робить це у вільний від роботи час або на іншому місці. У нас державне оборонне замовлення за 20-й рік фактично завалене, а на 21-й рік ще навіть не зайшло. Постанови Кабінету Міністрів нема. На дворі середина квітня. Яким чином наші Збройні Сили будуть забезпечувати усім необхідним, незрозуміло.</p>
<p>Єдина мета цього дивного законопроекту – це навіть не поліпшити оборонне планування, а зняти з себе відповідальність. Тому що єдиний більш-менш логічний рядок в цьому законопроекті – це спроба уникнути згадки воєнної стратегії навіть про модель Збройних Сил. Невідомо, чим займається Міністерство оборони і міністр оборони, але точно не оборонними закупівлями і не оборонним плануванням. Цьому закону немає шансу пройти через Верховну Раду. А міністру оборони треба нагадати: в країні війна.</p>
<p></p>
<p>ГОЛОВУЮЧИЙ. Герус Андрій Михайлович.</p>
<p></p>
<p>19:30:50</p>
<p>ГЕРУС А.М.</p>
<p>Пане головуючий, закликаю терміново переходити до голосування по цьому питанню</p>
<p></p>
<p>ГОЛОВУЮЧИЙ. Дякую.</p>
<p>Переходимо до голосування. Будь ласка, займіть свої місця.</p>
<p>Ставлю на голосування пропозицію про направлення до комітету для підготовки на повторне перше читання проект Закону про внесення змін до деяких законів України щодо удосконалення процедур оборонного планування (реєстраційний номер 4210).</p>
<p>Готові голосувати?</p>
<p>Готові? Прошу підтримати та проголосувати.</p>
<p></p>
<p>19:31:46</p>
<p>За-252</p>
<p>Рішення прийнято.</p>
<p>І крайнє питання на сьогодні – це законопроекти 4629, 4629-1. Можемо без обговорення, наскільки я знаю? <i>(Шум у залі)</i></p>
<p>Ставлю на голосування пропозицію про прийняття за основу проект Закону про внесення змін до деяких законів України щодо окремих питань діяльності ліцеїв та забезпечення доступності повної загальної середньої освіти (реєстраційний номер 4629-1).</p>
<p>Готові голосувати? Прошу підтримати та проголосувати.</p>
<p></p>
<p>19:32:47</p>
<p>За-278</p>
<p>Рішення прийнято.</p>
<p>Шановні колеги, позачергове пленарне засідання Верховної Ради оголошую закритим. Всім гарного вечора.</p>
<p></p>
