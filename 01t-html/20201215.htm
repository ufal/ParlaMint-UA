Стенограма пленарного засідання
15 грудня 2020

<p align=center>ЗАСІДАННЯ ДВАДЦЯТЬ ПЕРШЕ</p>
<p align=center>Зал засідань Верховної Ради України</p>
<p align=center>15 грудня 2020 року, 10 година</p>
<p align=center>Веде засідання Голова Верховної Ради України РАЗУМКОВ Д.О.</p>
<p align=center><b> </b></p>
<p>10:06:16</p>
<p>ГОЛОВУЮЧИЙ. Доброго ранку, шановні колеги! Доброго ранку, шановні представники засобів масової інформації! Будь ласка, запросіть народних депутатів до зали, підготуйтесь до реєстрації.</p>
<p>Шановні колеги, готові реєструватись? Готові? Не бачу Сергія Власенка. Але все рівно всім нагадую, що реєстрація відбувається, як завжди, зеленою кнопкою, першою зліва.</p>
<p>Готові? Прошу реєструватись.</p>
<p></p>
<p>10:08:13</p>
<p>У залі зареєстровано 229 народних депутатів України. Пленарне засідання Верховної Ради України оголошую відкритим.</p>
<p>Шановні колеги, у відповідності до статті 25 Регламенту Верховної Ради України у вівторок ми маємо 30 хвилин на виступи уповноважених представників депутатських фракцій та груп щодо пропозицій, заяв та повідомлень. Будь ласка, запишіться на виступи від депутатських фракцій.</p>
<p>Юрчишин Ярослав Романович. Стефанишина? Стефанишина Ольга Анатоліївна.</p>
<p></p>
<p>10:09:30</p>
<p>СТЕФАНИШИНА О.А.</p>
<p>Шановні колеги, минув майже рік з того часу, коли ми всі почули абревіатуру СOVID-19. За цей час у світі померло понад 1,5 мільйона людей, понад 70 мільйонів захворіло. І це, колеги, реальна хвороба, яка забирає життя людей. Дехто каже: давайте ми всі перехворіємо. Якщо ми всі, колеги, перехворіємо, то ця хвороба забере життя 700 тисяч людей. Це реально катастрофа. Ми знаємо, що сьогодні в світі вже почалася вакцинація від СOVID-19. І це єдиний метод зупинити наслідки цієї хвороби для всіх країн світу.</p>
<p>І ми бачимо, що сьогодні в Україні поки що цей процес навіть не на нульовому рівні. Ми не знаємо точно, коли приїде до нас вакцина. Ми не знаємо, скільки вакцин закупить держава на ті гроші, що виділені. Але найголовніше – ми не бачимо підготовки уряду до цього процесу. Ми порахували, скільки людей нам потрібно провакцинувати, щоб покрити пріоритетні групи, а це наші військові, це наші медики, це люди похилого віку, це наші з вами батьки. Так от це 20 мільйонів людей. Ви уявляєте собі, скільки потрібно зусиль для того, щоб провакцинувати таку величезну кількість людей?</p>
<p>Ми бачимо, як готувався уряд наш до пандемії COVID-19: провалене тестування, повалена підготовка лікарень. Ми не допустимо цього із вакцинацією. Тому фракція "Голос" підготувала детальний план і рекомендації для уряду для того, щоб ми не провалили і цю задачу, бо ця задача є однією з найважливіших.</p>
<p>Вчора ми презентували наші рекомендації, а сьогодні ми будемо реєструвати постанову, і я прошу всіх долучатися до її підписання, щодо детального плану уряду підготовки до масової вакцинації COVID-19. Він включає, по-перше, затвердження на національному рівні такого плану, затвердження регіональних детальних планів, як це буде відбуватися. Колеги, ми не знаємо, скільки в нас сьогодні медичного персоналу зможе вакцинувати людей, 20 мільйонів людей. Тому ми будемо вимагати оцінки всієї інфраструктури, кількості медиків і залучення додаткового персоналу. Комунікаційна кампанія має розроблятися на найвищому державному рівні для того, щоб протидіяти фейкам і маніпуляціям про вакцинацію.</p>
<p>І останнє. 2,6 мільярда гривень не вистачить для того, щоб провакцинувати навіть пріоритетні групи від COVID-19. Ці мізерні гроші, закладені на вакцину в бюджеті, не дадуть нам такої можливості. Тому ми будемо вимагати підвищення державного бюджету не лише на закупівлю вакцин, а й інших супутніх засобів: це і голки, і шприци, засоби захисту для лікарів…</p>
<p></p>
<p>ГОЛОВУЮЧИЙ. Качура Олександр Анатолійович.</p>
<p></p>
<p>10:12:51</p>
<p>КАЧУРА О.А.</p>
<p>Олександр Качура, фракція "Слуга народу". Шановні народні депутати, шановний народ України і шановні підприємці, які вийшли зараз під стіни Верховної Ради, ви пам'ятаєте, коли я стояв тут на трибуні і казав, що протести ФОПів не закінчаться, я казав, що вони тільки будуть збільшуватися по кількості і по чисельності підприємців, яких обурило рішення Верховної Ради щодо так званого відтермінування фіскалізації. Я не думаю, що той кордон нацгвардійців, поліцейських, він відгородить нас від людей. Тому що завжди ті, хто виходять за правду, ті люди, які виходять за своє, вони завжди перемагають. Знаєте, у мене якесь таке дежавю. Я пам'ятаю, як тут теж одна партія влади в 2013 році ходила по парламентському залу, займалася своїми справами, планували майбутнє на життя, хто куди поїде на Новий рік відпочивати, а потім відбувся Майдан, і пам'ятаєте, чим це закінчилось.</p>
<p>Тому я закликаю зараз всі парламентські фракції провести консультації з підприємцями, особливо представників фракції "Слуга народу", щодо прийняття законопроектів 3852-1, 3853-2, 3993, це те, що вимагають підприємці.</p>
<p>Також я звертаюся зараз до підприємців. Не піддавайтеся на ці брудні маніпуляції старих політиків, які намагаються вас використати як інструмент для досягнення своїх політичних цілей. Тому що як тільки ви поставите політичні вимоги ті, про які ви сказали нещодавно в своїх відеоблогах, це призведе до того, що комунікація припиниться, ви припините бути підприємцями і ви станете політиками.</p>
<p>Тому я закликаю всіх нас, весь народ України, підприємців, парламентарів, уряд бути мудрими, зробити все для того, щоб не було накопичення цього негативу і сплеску, зробити все для того, щоб не відбувалась ескалація цієї ситуації і конфлікту, яка зараз під стінами Верховної Ради тільки розгортається.</p>
<p>Тому я прошу представників профільного комітету вийти під стіни Верховної Ради, Комітету податкової політики, і поспілкуватись з підприємцями, продовжити консультації. Тому що якщо це сьогодні не відбудеться, це може завершитися з кров'ю. І минулий раз уже було два підприємці затримано. Сьогодні уже радикальні організації і партії висловлюють свою підтримку цьому протесту. Давайте цього не допустимо. Давайте будемо мудрими і будемо приймати рішення в інтересах українського народу і платників податків, які утримують всіх нас: уряд, парламент, Президента.</p>
<p>Дякую.</p>
<p></p>
<p>ГОЛОВУЮЧИЙ. Чайківський Іван Адамович.</p>
<p>Батенко Тарас Іванович.</p>
<p></p>
<p>10:15:59</p>
<p>БАТЕНКО Т.І.</p>
<p>Шановні колеги, в нас останній парламентський тиждень, і нас, ви бачите, знову зустрічають представники мікропідприємництва, малого бізнесу, значить ми щось робимо не так. Мені здається, що парламентар мав би своєю діяльністю послуговуватися так само, як і лікар, формулою "не нашкодь". І я вважаю, що те, що ми буквально щойно чули з цієї трибуни від представника монобільшості "Слуга народу", це те, що називається когнітивний дисонанс.</p>
<p>Друзі, ми представники різних фракцій і груп, окрім "Слуги народу", протягом кількох місяців говоримо про те, що все одно ми не вирішуємо проблему для ФОПів. Все одно вони прийдуть до нас, тому що вони повстали на цей "податковий" майдан не заради відтермінування введення РРО. І я вважаю, що сьогодні говорити про те, що ми повинні піти до підприємців, "слуги" мається на увазі, і почути їхні вимоги і поставити на голосування, на розгляд питання 3853-1 і 3853-2, де ми є співавторами, це кощунство і це лицемірство перед тими людьми, які стоять сьогодні там перед стінами Верховної Ради України.</p>
<p>Друзі, не тішмо себе, я насамперед говорю до монобільшості, що ми під ялинку зробили людям Божу благодать. Ми її не зробили. Що, відтерміновуючи підняття заробітних плат у проекті бюджету вчителям, ми прирікаємо виїжджати їх за кордон, і мову вони вивчать швидше, ніж інші багато категорій людей в Україні, іноземну мову. Що ми думаємо, що країна виживе без лікаря і освітянина? Ні, вона не виживе. Так само, як не виживе без живого і малого та середнього бізнесу.</p>
<p>Залазячи в кишені місцевих бюджетів, як це ми зробили останніми законопроектами щодо підтримки підприємництва, правильними законопроектами, але ми залізли в місцеві бюджети. Ми думаємо, що сільські громади виживуть? Ні. Закривши заклади культури, освіти і медицини, вони не втримаються на плаву.</p>
<p>Ми приймаємо цей бюджет, проект бюджету, не для Прем'єра чи олігархів, ми приймаємо його для простих людей, заради перспективи цієї країни. І тому ми хочемо, щоби в цьому проекті бюджету не було шулерства насамперед щодо місцевих громад, сільських громад. Я говорю і про акциз, я говорю і про земельний податок з "Укрзалізниці", і про інші субвенції, які прямим чином повинні йти на місця. І ми б хотіли, щоб у нас, друзі, була влада, яка співпереживатиме за країною не меншою мірою, як переживає за саму себе. Тобто тільки в таких обставинах наша депутатська група з урахуванням цих вимог наших стосовно акцизу буде голосувати за цей проект бюджету сьогодні в цьому залі.</p>
<p>Дякую.</p>
<p></p>
<p>ГОЛОВУЮЧИЙ. Соболєв Сергій Владиславович.</p>
<p></p>
<p>10:19:05</p>
<p>СОБОЛЄВ С.В.</p>
<p>Фракція "Батьківщина" вбачає три ключові речі, які покладаються на парламент, на більшість, на опозицію на цьому тижні.</p>
<p>Перше. Це дохідна частина бюджету. На жаль, дохідна частина бюджету формується через спробу внести законопроекти, які дають можливість не сплачувати тим, хто розташований в офшорних юрисдикціях, податки. Подивіться відповідний законопроект, який стоїть на сьогоднішній день. Це спроба далі збирати податки за рахунок ФОПів. Подивіться позицію по відтермінуванню. І абсолютно жодної пропозиції з уряду, які б давали можливість на кінець-то малому і дрібному бізнесу почати працювати.</p>
<p>Друга частина – це видатки бюджету. Але ці видатки неможливі без визначення ключових параметрів цього бюджету і Бюджетного кодексу.</p>
<p>Параметр перший. Ми гробимо місцеві бюджети чи ні? Судячи по тому, що відбувалося до вчорашнього засідання бюджетного комітету, акцизи мінус з місцевих бюджетів, податок із залізниці мінус з місцевих бюджетів, і тільки вчорашнє засідання бюджетного комітету повернуло ці дві ключові позиції, на яких наполягала фракція "Батьківщина", в лоно бюджету. При цьому ми чудово розуміємо, що наступає колапс системи охорони здоров'я, яка недофінансовується майже на 40 мільярдів гривень і колапс системи освіти, яка недофінансовується майже на 15 мільярдів гривень.</p>
<p>Для фракції "Батьківщина" ці дві позиції є визначальними. Я звертаюсь до керівництва парламенту і голів всіх фракцій взяти термінову перерву для того, щоб пройти зараз по ключових позиціях Бюджетного кодексу і бюджету, і визначитись, в якому кінцевому варіанті, з запрошенням Прем'єр-міністра, бюджет вноситься на голосування в парламенті.</p>
<p>Якщо по місцевих бюджетах, питання принаймні змогли вирішити, то питання охорони здоров'я і освіти, і науки залишилось відкритим. Наша фракція хотіла б розуміння, чи врахована наша пропозиція, яка зайшла як пропозиція на фінансування боротьби з COVID, де є можливість виділення відповідних коштів на охорону здоров'я, на доплати лікарям, молодшому медичному персоналу і на доплати вчителям і працівникам дошкільних установ, які є на точно такій передовій.</p>
<p>Я думаю, що це є ключові передумови, з чим країна ввійде в наступний рік і яка позиція "Батьківщини" буде з цих питань.</p>
<p>Дякую.</p>
<p></p>
<p>ГОЛОВУЮЧИЙ. Колтунович Олександр Сергійович.</p>
<p></p>
<p>10:22:17</p>
<p>КОЛТУНОВИЧ О.С.</p>
<p>Дякую. Шановний пане Голово, шановні колеги, безумовно, ми всі з вами бачили протести фізичних осіб-підприємців. Представник влади закликав до діалогу. Так от ми на минулому тижні поспілкувались і зареєстрували законопроект, депутати нашої фракції, № 4490. Законопроект стосується фізичних осіб-підприємців, і там якраз їхні вимоги: підняття обсягу доходу, скасування, не відтермінування, а скасування реєстраторів, і що найголовніше, книги обліку доходів, вони їх просили, вони є в цьому законопроекті. Тому 4490 просимо також розглянути. Це раз.</p>
<p>Але що найгірше, і те, що стосується усіх громадян України. Українці отримали платіжки, платіжки з новими рекордними тарифами. І взагалі-то я вам хочу сказати, що взагалі з цими тарифами Україна за останні 7 років стала абсолютно непридатною для проживання. Про що я говорю? Перше. Це те, що у нас ціна на газ за 7 років зросла у 13,4 рази. Вдумайтесь, більше ніж у 13 разів зросла. Була в 13-му році 725 гривень, зараз – 9 тисяч 723 гривні. Тариф на опалення зріс за 7 років у 13,2 рази, холодна і гаряча вода – у 6 разів, електроенергія – більш ніж у 6 разів.</p>
<p>Всі ці речі призвели до того, що у нас відбулося непаритетне підняття і тарифів, і доходів. Номінальні зросли, це мінімальна зарплата, якщо в 4 рази, то мінімальна пенсія – в 1,8 рази. Такі речі коли відбуваються, вони призводять до колосального зростання заборгованості за житлово-комунальні послуги. Вона зросла, нагадаю, майже у 5 разів – з 12 мільярдів до 56 мільярдів гривень. Це високі показники, які на сьогоднішній день не дозволяють українцям виживати.</p>
<p>Тому весь цей комплекс заходів свідчить, перше, про те, що необхідно переглянути тарифну політику. "Опозиційна платформа – За життя" закликає, перше, застосувати виключно економічні інструменти для того, щоб врегулювати ціну на газ для населення. Не може країна, яка видобуває 15 мільярдів кубічних метрів газу, газ власного видобутку продавати населенню не по 2,5 гривні, а по 9,7 гривень. Не може, коли імпортний газ має бути по 4,5, ми його маємо отримувати по 9,7 і так далі, і так далі. Ми маємо відмовитися від схематозного псевдовіртуального реверсу з німецького Дюссельдорфа, тому що ці всі речі призводять до того, що українці за 7 років сплачують за комірне більше, ніж є їхній рівень доходів. І це ще одна наша вимога, що обов'язково має бути закріплений фактичний обсяг комунальних платежів в сумі доходів одного домогосподарства. Просимо врахувати це при порядку денному розгляду цієї сесії.</p>
<p>Дякую.</p>
<p></p>
<p>ГОЛОВУЮЧИЙ. Шахова Сергій Володимирович.</p>
<p></p>
<p>10:25:30</p>
<p>ШАХОВ С.В.</p>
<p>Сергій Шахов, Луганщина, депутатська група "Довіра". Шановні колеги, це останній тиждень роботи парламенту в цьому році. І кожен з вас знає, що в новий рік треба входити без боргів. Але держава заборгувала перед українцями багато чого, і перед шахтарями, і перед лікарями, перед вчителями, а також перед громадами.</p>
<p>Депутатська група "Довіра" вимагає і звертається до кожного парламентаря підтримати все ж таки Бюджетний кодекс 4100-д і залишити все ж таки, і зробити правки з акцизу, які повинні залишатися на місцях, в громадах. Це найкраща реформа, яка відбулася за ці всі роки. І не треба сьогодні знищувати реформу децентралізації.</p>
<p>По-друге, я вдячний, Дмитро Олександрович, вам за те, що внесли в порядок денний законопроект 4467 про особливий порядок Донбасу. Це найважливіша і найскрутніша ситуація, яка склалася з тими територіями Донецької та Луганської областей. Люди сьогодні потребують уваги. Ми повинні залишатися в мінському форматі, хоча він себе давно вже вижив. Треба повертатися там до Будапештського меморандуму. Але, на жаль, залишився всього-на-всього тиждень. Я прошу кожного парламентаря підтримати цей законопроект, щоб дав можливість все ж таки вести дипломатичні, мирні перемовини про закінчення сьогодні військового стану. Хотілося б, щоб губернатори, голови військово-цивільних адміністрацій не розкрадали гроші на місцях, а все ж таки були облради. Але це в наступному році.</p>
<p>Третє. Ми вимагаємо сьогодні поставити на порядок денний законопроект 4248, який стосується кожного українця – лічильників на газ. Газ дорожчає з 1 січня на 80 відсотків, тарифи дорожчають на 100 відсотків, кошик новорічний на 100 відсотків подорожчав за рік! І ще лічильники будуть сьогодні платні для кожного українця! Тому треба сьогодні поставити на порядок денний цей законопроект і проголосувати також за нього.</p>
<p>Ну, і наостанок. Це конституційна криза, яка виникла і всередині держави, і зовні нашої держави. Два законопроекти 4470 і 4471, які стоять на порядку денному, також треба проголосувати, треба виходити з цього скрутного становища. Невже ж сьогодні в нашій країні інших питань немає, чим конституційна криза, яка дає можливість сьогодні ворогу знущатися в своїх телевізорах і сьогодні давати пропаганди проти українського народу? Тому треба підтримувати всі ці чотири законопроекти і проголосувати.</p>
<p>Дякую. Сергій Шахов, Луганщина, депутатська група "Довіра".</p>
<p></p>
<p>ГОЛОВУЮЧИЙ. Дякую.</p>
<p>Герасимов Артур Володимирович.</p>
<p></p>
<p>10:28:48</p>
<p>ГЕРАСИМОВ А.В.</p>
<p>Шановні українці, сьогодні "державне бюро репресій" збирається вручити обвинувачення Тетяні Чорновол за участь в Революції Гідності. Слідство на замовлення реваншистів Януковича і Кремля повністю сфабрикувало справу. Для чого це роблять? Щоб руками ДБР дискредитувати Революцію Гідності, знецінити цю перемогу українського народу та подвиг Героїв Небесної Сотні. Разом з Зеленським на його брехні до влади повернувся "антимайдан". Нагадаю, що режим Зеленського вже рік тримає за ґратами ветерана Андрія Антоненка без жодних доказів. Фактично в нього вкрали рік життя просто тому, що Зеленський публічно назначив Riffmastera винним. Це є ще одним доказом створення Зеленським репресивної держави за зразком Януковича.</p>
<p>А щоб закрити рота опозиційним ЗМІ, які про такі речі не бояться казати, ставлять в поряд денний ганебний законопроект 4107, який дасть можливість недоторканній Нацраді "кошмарити" телеканали, не виходячи з офісу. Вам мало ДБР, яке "кошмарить" телеканал "Прямий"?</p>
<p>На цьому фоні досить красномовно виглядає бюджет, який сьогодні збираються тут голосувати. Слухняному ДБР хочуть додати мільярд гривень, своїй прокуратурі – плюс 2 мільярди, загалом на силовиків витратять понад 125 мільярдів. Хіба це не бюджет побудови репресивної держави? При цьому вони не додають гроші для армії, немає у них достатньо грошей на збільшення зарплат вчителям, на соціальну підтримку, субсидії. Вони забирають мільярди гривень з культури, освіти, крадуть гроші в громадах, які ті отримали внаслідок децентралізації. Вершина цинізму – забрати 8,5 мільярда з Пенсійного фонду. Мені цікаво, хто в цьому залі підніме руку на те, щоб забрати гроші у пенсіонерів і проголосувати за це сьогодні?</p>
<p>Про що говорити, коли в умовах пандемії у влади поза пріоритетом підвищення зарплат медпрацівникам, страхування медиків від COVID, забезпечення лікарень киснем. Цивілізовані країни вже запустили чи ось-ось почнуть робити безкоштовні щеплення для громадян, а в нас уряд Зеленського, втративши шанс на масове тестування, тепер збирається втратити шанс для масової вакцинації. Гроші на це в бюджеті майже не закладені. Якщо вам не вистачає цих грошей на вакцини, просто заберіть ті 50 мільярдів з доріг, які ви запланували на хабарі та відкати, а замість 130 залиште 80, яких і вистачить на повне будівництво.</p>
<p>Але навіть у цих складних умовах не забули про Офіс Президента. Утримання кортежів і дач Зеленського здорожчає на 40 відсотків і становитиме рекордні 1 мільярд 266 мільйонів гривень. Ось вам ціна велосипеду "простого" хлопця.</p>
<p>Пріоритети влади на наступний рік не дають підстав сподіватись на розвиток держави і гідне життя українців. Коли ви обіцяли кінець епохи бідності, треба було уточнити, що замість цього ви занурите країну в епоху виживання.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, будь ласка, запросіть народних депутатів до зали, будемо переходити до розгляду питань порядку денного.</p>
<p>Шановні колеги, підготуйтесь до голосування, будь ласка.</p>
<p>Ставлю на голосування пропозицію про прийняття в цілому проекту Постанови про внесення змін до порядку денного четвертої сесії Верховної Ради України дев'ятого скликання (реєстраційний номер 3050а-13).</p>
<p>Готові голосувати? Готові? Прошу підтримати та проголосувати.</p>
<p></p>
<p>10:34:35</p>
<p>За-223</p>
<p>Рішення не прийнято.</p>
<p>Шановні колеги, а можна, щоб потім не повторювати висловлювання Давида Георгійовича, все ж таки, щоб зайшли всі народні депутати до зали і підготувалися до голосування? Це процедурне рішення, ми можемо його поставити ще раз, але всі готові голосувати?</p>
<p></p>
<p align=center>Веде засідання заступник Голови Верховної Ради України</p>
<p align=center>КОНДРАТЮК О.К.</p>
<p></p>
<p>10:35:13</p>
<p>ГОЛОВУЮЧА. Шановні колеги, ще раз ставиться на голосування проект Постанови про внесення змін до порядку денного четвертої сесії Верховної Ради України дев'ятого скликання. Прошу підготуватись до голосування.</p>
<p>Можна голосувати, будь ласка. Голосуємо за основу і в цілому. Ставиться ще раз законопроект 3050а-13.</p>
<p>Прошу голосувати.</p>
<p></p>
<p>10:35:49</p>
<p>За-229</p>
<p>Рішення прийнято.</p>
<p>По фракціях, будь ласка, покажіть. Дякую.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>10:35:58</p>
<p>ГОЛОВУЮЧИЙ. Дякую, Олено Костянтинівно.</p>
<p>Переходимо до першого питання порядку денного. Вам запропоновано до розгляду проект Закону про внесення змін до деяких законів України щодо забезпечення незалежності Національної ради України з питань телебачення і радіомовлення.</p>
<p>Пропонується розглянути це питання за скороченою процедурою. Прошу підтримати та проголосувати.</p>
<p></p>
<p>10:36:35</p>
<p>За-225</p>
<p>Рішення прийнято.</p>
<p>До слова запрошується заступник голови Комітету з питань гуманітарної та інформаційної політики Кравчук Євгенія Михайлівна. Дайте, будь ласка, 4 хвилини і від авторів, і від комітету.</p>
<p></p>
<p>10:36:53</p>
<p>КРАВЧУК Є.М.</p>
<p>Шановний пане головуючий, шановні колеги, до вашої уваги законопроект 4107, який унормовує питання незалежності Національної ради з питань телебачення та радіомовлення. Це дуже важливо, адже йдеться про головного регулятора в медіапросторі, конституційний орган, який займається інформаційною безпекою. Окрім того, карантинні обмеження виявилися набагато тривалішими, ніж ми могли спрогнозувати навесні цього року. Тому зараз важливо розблокувати роботу регулятора з врахуванням карантинних умов. Нацрада повинна працювати: проводити конкурси, надавати ліцензії і виконувати інші свої повноваження.</p>
<p>Ми пропонуємо статтю 5 Закону "Про Національну раду України з питань телебачення і радіомовлення", яка регулює порядок призначення членів Нацради, викласти у новій редакції з чітко виписаним алгоритмом процедури призначення членів Національної ради Верховною Радою України. Зокрема, в оригінальній версії законопроекту для деполітизації відбору кандидатур пропонуємо вилучити з переліку суб'єктів права подання кандидатур на посаду членів Національної ради від Верховної Ради України депутатські фракції і групи та надати таке право виключно громадським об'єднанням і творчим спілкам.</p>
<p>Однак, як автор законопроекту і заступник профільного Комітету з питань гуманітарної та інформаційної політики я хочу зазначити, що після дискусії з іншими фракціями та групами до другого читання ми внесемо правки та залишимо це право також і для депутатських фракція та груп, щоб забезпечити консенсус при голосуванні. Також вдосконалимо процедуру голосування за кандидатів у залі. Також передбачаємо обмеження проведення конкурсів на заміщення вакантної посади членів Національної ради строком у 85 днів, щоб орган був постійно дієздатним.</p>
<p>Для проведення відбору кандидатів на посаду члена Національної ради в статті 6 передбачається утворення конкурсної комісії, з метою обговорення запропонованих кандидатур і внесення на розгляд Президенту України відповідного подання по кожній кандидатурі з висновками і рекомендаціями.</p>
<p>Також наразі потребує удосконалення питання оплати праці членів та працівників апарату, щоб безпосередньо дотриматися принципу незалежності регулятора.</p>
<p>Окрім того, карантинна ситуація вимагає перегляду деяких тимчасових норм законодавство, зокрема положень Закону України "Про телебачення і радіомовлення" в частині унормування порядку проведення позапланових безвиїзних перевірок ліцензіатів.</p>
<p>Комітет з питань гуманітарної та інформаційної політики на своєму засіданні 11 листопада проаналізував зазначені новели та дійшов висновку, що пропоновані зміни є обґрунтованими, водночас потребують певного доопрацювання новели щодо дотримання гендерних принципів у процесі формування складу Національної ради (частина шоста статті 5 проекту), запропонований порядок звітності Нацради перед суб'єктами призначення – Президентом України та Верховною Радою України та прийняття рішень за результатами розгляду звіту, а також запропоновані зміни щодо оплати праці працівникам апарату.</p>
<p>Для забезпечення повноцінної роботи регулятора, здійснення повноважень щодо ліцензування телерадіомовлення, комітет підтримує вилучення окремих норм законодавства, якими тимчасово на період карантинних обмежень було призупинено оголошення та проведення конкурсів.</p>
<p>У підсумку обговорення комітет ухвалив рішення рекомендувати Верховній Раді України за наслідками розгляду в першому читанні прийняти законопроект 4107 за основу. Прошу підтримати, мова йде про інформаційну безпеку держави.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, запишіться: два – за, два – проти, на виступи від депутатських фракцій та груп.</p>
<p>Кубів Степан Іванович.</p>
<p></p>
<p>10:41:22</p>
<p>КУБІВ С.І.</p>
<p>Шановний пане Голово, прошу передати слово В'ятровичу Володимиру.</p>
<p>Дякую.</p>
<p></p>
<p>ГОЛОВУЮЧИЙ. В'ятрович Володимир Михайлович.</p>
<p></p>
<p>10:41:40</p>
<p>В’ЯТРОВИЧ В.М.</p>
<p>Доброго дня, шановні колеги! У цьому законопроекті, звичайно, є добрі новації з перемовин на те, щоб членів Нацради вибирали за конкурсною процедурою для того, щоб на ці посади потрапляли фахівці. Це можемо тільки вітати такий підхід, особливо тепер, коли в теперішній Нацраді 5 з 8 членів Нацради є вихідцями з "95 кварталу" чи з каналу "1+1", тобто структур Коломойського чи Зеленського. Але, на жаль, законопроект також містить і низку неприйнятних норм.</p>
<p>По-перше, це пакетне голосування за всіх членів Нацради. Тобто депутатів хочуть позбавити права підтримати гідного кандидата і не підтримати негідного кандидата.</p>
<p>По-друге, не лише зберігається, але й робиться ще більш жорсткою норма про можливість Президента і парламенту відправити весь склад Нацради у відставку, просто визнавши незадовільним її звіт. Нацрада задумана як незалежний орган, і, очевидно, що така норма позбавляє його цієї незалежності.</p>
<p>По-третє, закон прописує конкурсні процедури не лише для членів Нацради від парламенту, але і від Президента. Це суперечить Конституції і рішенню Конституційного Суду. Хоча, звичайно, було би добре якби знову-таки Президент обирав все-таки своїх кандидатів за конкурсом, а не за вподобаннями чи приналежністю до "95 кварталу".</p>
<p>І по-четверте, проект закріплює за Нацрадою надто довільні можливості для перевірок ліцензіатів. Ми бачимо, як вже сьогодні Нацрада зловживає цими повноваженнями, які має тепер. Замість ефективної протидії рупорам російської пропаганди замовні політичні переслідування "Прямого", каналу "Еспресо" та інших незалежних медіа, які критикують режим Зеленського. Насправді нам потрібна незалежна Національна рада, незалежна і від Президента Зеленського, і від тих олігархів, які його підтримують.</p>
<p>Тому "Європейська солідарність" не підтримуватиме цей законопроект. Дякую за увагу.</p>
<p></p>
<p>ГОЛОВУЮЧИЙ. Юрчишин Ярослав Романович.</p>
<p>Бобровська Соломія Анатоліївна.</p>
<p></p>
<p>10:43:46</p>
<p>БОБРОВСЬКА С.А.</p>
<p>Соломія Бобровська, фракція "Голос". Шановні колеги, ви добре знаєте, хто працював в органах державної влади або хто, в принципі, опікується інформаційної безпекою, наскільки важливий регуляційний і наглядовий орган є Національна рада, і яку принципову роль вона грає в сфері телерадіокомпаній і медіа ринку. Тому що саме від них залежить в першу чергу і поширення в тому числі і каналів мовлення. І, безперечно, ті, хто живуть в прикордонних районах і областях, дуже гостро відчувають поширення або далеко недопрацювання присутності каналів на українській території, особливо біля кордону або біля лінії розмежування. Давайте будемо відверті, що далеко від успішного українського телебачення ми бачимо ситуацію сьогодні на сході, особливо в Луганській і Донецькій області, коли ми можемо фактично бачити частіше так званих республік канали частіше, ніж українське телебачення. І, на жаль, саме це є недопрацюванням роботи Нацради. Це перше.</p>
<p>Друге. Безперечно, закон є доволі цікавий і потрібний і регулює багато речей, які ви подали у попередньому законодавстві, і правильні новели по саме процедурах відбору. Але у фракції "Голос" є зауваження. Перше з них – це, безперечно, пакетне голосування. Ми добре знаємо, що можна засунути в пакет і що може побачити зала, і як вона може проголосувати. Тому ми виступаємо за рейтингове поіменне голосування, яке має повернутися і бути таким, яке було в попередніх роках.</p>
<p>Наступна річ про так звану деполітизацію. Ми виступаємо категорично проти можливості висувати свої кандидатури громадським об'єднанням чи творчим спілкам, тому що ви добре розумієте, де зарита собака, і творчі спілки – це фактично шарашкина кантора, яка за 3 роки буде вам впихувати так званий "Український вибір" в Нацраду, яка потім буде віщати про громадянський конфлікт і відсутність російських військ на сході України. Тому ми тут категорично проти.</p>
<p>За умови усунення цих моментів, фракція "Голос" буде готова підтримати даний законопроект. Дякую.</p>
<p></p>
<p>ГОЛОВУЮЧИЙ. Шуфрич Нестор Іванович.</p>
<p></p>
<p>10:46:07</p>
<p>ШУФРИЧ Н.І.</p>
<p>Дякую, шановний головуючий.</p>
<p>Шановні колеги, наша фракція не підтримує цей законопроект, тому що ми не можемо зрозуміти, навіщо саме зараз саме така ініціатива. Що заважає зараз нам прийняти рішення і провести ротацію нашого представника в Національній раді з питань телебачення та радіомовлення? Більше року ми чекаємо на це рішення.</p>
<p>Мабуть, те, що сьогодні ця рада витворяє, тому що це інакше сказати не можна, і є причиною того, що ви задоволені роботою Нацради. Тобто коли Нацрада переслідувала "1+1", це було тиск на свободу слова, а коли Нацрада в умовах карантину, який, до речі, до 31 грудня сьогодні діє, вимагає перевірки каналів тільки тому, що там виступають політики, які не погоджуються з позицією влади і критикують її, а так воно співпало, що позиція цих політиків співпадає з баченням абсолютної більшості українського народу. Тому ми в цьому законопроекті бачимо бажання посилити контроль і можливість тиску на Нацраду замість того, щоб провести її ротацію у встановлений законом порядок.</p>
<p>Вважаємо такі дії непристойними щодо нашої Ради, Верховної Ради саме України. У нас закінчилася Верховна Рада "слуг народу".</p>
<p>Тому з точки зору інтересів наших громадян і захисту їх прав отримувати інформацію ми вважаємо, що цей закон є таким, який буде зменшувати конституційні права наших громадян і тиснути на свободу слова.</p>
<p>Дякую за увагу.</p>
<p></p>
<p>ГОЛОВУЮЧИЙ. Шановні колеги, зараз, бачу, виступи "За майбутнє", виступи від "Довіри". Хтось ще буде наполягати на виступах? Ні, я бачу. Бакунець Павло Андрійович. Після цього, раз, бачу… Через 4 хвилини будемо голосувати, запросіть народних депутатів до зали, через 3.</p>
<p>Бакунець Павло Андрійович.</p>
<p></p>
<p>10:48:43</p>
<p>БАКУНЕЦЬ П.А.</p>
<p>Шановний пане Голово, шановні народні депутати! Павло Бакунець, депутатська група "Довіра". Цей законопроект пропонує внести зміни до законодавства, які насамперед направлені на посилення незалежності Національної ради з питань телебачення та радіомовлення. Слід зауважити, що тим документом також передбачено, що призначення до Національної ради має відбуватися з урахуванням гендерної рівності. Тобто, якщо кандидат чи кандидатка на посаду набирають однакову кількість балів в рейтингу, то місце віддається тій статі, представників якої є менше. Важливо також, що пропонується змінити норми, які встановлюють додаткових суб'єктів подання кандидатур до Національної ради. Насамперед не лише від депутатських фракцій чи всеукраїнських об'єднань у галузі ЗМІ, але також кандидатури можуть подавати і громадські організації, і творчі спілки у сфері телерадіомовлення. Це гарантуватиме ще більшу прозорість і незаангажованість даного процесу. Окрім цього, даний законопроект більше аніж вдвічі скорочує оклади членів Національної ради.</p>
<p>Тому депутатська група "Довіра" буде підтримувати цей законопроект однак лише в першому читанні. Ми маємо зауваження, що до другого читання повинні бути узгоджені всі дискусійні моменти, які виникають у журналістів в частині того, що вони побоюються, аби не було впливу представників влади на призначення членів Нацради. Тому ми з вами маємо напрацювати законопроект, який би влаштував і органи влади, і медійне середовище.</p>
<p>Дякую.</p>
<p></p>
<p>ГОЛОВУЮЧИЙ. Констанкевич Ірина Мирославівна.</p>
<p>Після цього переходимо до голосування, запросіть народних депутатів до зали.</p>
<p></p>
<p>10:50:40</p>
<p>КОНСТАНКЕВИЧ І.М.</p>
<p>Шановні народні депутати, найперше, я хочу повідомити позицію групи "За майбутнє", що ми будемо підтримувати даний законопроект. І вважаємо те, що його розглядають одним із перших, це свідчення того, що народні депутати мають можливість і хочуть звернути увагу на проблеми інформаційної безпеки, адже Нацрада як регулятор з питань теле- і радіомовлення відповідає за інформаційну безпеку також. На жаль, ми бачимо, що до 40 відсотків мешканців України, а, зокрема, йдеться про жителів прикордонних областей: Волинь, Чернігівщина, Харківщина, Херсонщина та багато інших – не отримують теле- і радіопослуги. Тому ми вимагаємо, щоб Нацрада виконувала свої обов'язки в повній і дбала про всіх мешканців України, забезпечуючи їх українським теле- і радіомовником.</p>
<p>Другий аспект. Ми підтримуємо дану…</p>
<p></p>
<p>ГОЛОВУЮЧИЙ. Хвилина. Так дякую.</p>
<p>Переходимо до голосування, запросіть народних депутатів до зали.</p>
<p>Ставлю на голосування пропозицію про прийняття за основу проекту Закону про внесення змін до деяких законів України щодо забезпечення незалежності Національної ради України з питань телебачення і радіомовлення (реєстраційний номер 4107). Готові голосувати? Прошу підтримати та проголосувати.</p>
<p></p>
<p>10:52:45</p>
<p>За-269</p>
<p>Рішення прийнято.</p>
<p>Дякую.</p>
<p>Шановні колеги, надійшла заява про перерву із заміною на виступ. Княжицький Микола Леонідович, будь ласка.</p>
<p></p>
<p>10:53:42</p>
<p>КНЯЖИЦЬКИЙ М.Л.</p>
<p>Шановні друзі, ми часто не помічаємо, як суспільства з нормальних перетворюються на дикунських. Оце попереднє голосування, коли ви вбили незалежного регулятора і зробили диктатуру, і дозволили закриття каналів, – один з кроків.</p>
<p>Знаєте, всі суспільства мовчали, коли ви ув'язнювали Гориня, Чорновола, Мирослава Мариновича, Стуса, дехто і зараз цьому радіє. Сьогодні будуть вручати обвинувальний акт Тетяні Чорновол. Я пам'ятаю Тетяну як журналіста "Лівого берега", пам'ятаю, коли вона себе приковувала наручниками до рейок під час акції "Україна без Кучми". Пам'ятаю, в штабі Революції Гідності, коли в нас з нею на руках помирали люди, і вона не вбивала людей, а рятувала їх. Пам'ятаю, як раділа, коли знаходила чергові скарби Януковича, вкрадені в українців. Пам'ятаю, як її намагалися вбити. Пам'ятаю, як за нею ганялися на машині. Пам'ятаю, як ДБР зараз їй мстилося. І всі ми пам'ятаємо.</p>
<p>Сьогодні Тетяні Чорновол вручають обвинувальний акт у вбивстві. Очевидно, Тетяна ніколи не вбивала, ми ж всі це розуміємо. А хто з нас піде сьогодні о третій годині під ДБР, щоб це зупинити? Ні, ми посадимо очі вниз, будемо бігати за соцеконом до Прем'єра, думати, як дерибанити бюджет, як вкрасти в цій бідній, нещасній країні останнє в лікарів і в тих, хто хворий на коронавірус. Ми не помічаємо, як ми перетворюємося з нормального суспільства в дикунів при цій владі Зеленського.</p>
<p>Я закликаю нас всіх зупинитися. Давайте прийдемо сьогодні до ДБР і підтримаємо Тетяну. Бо це не підтримка Тетяни, це підтримка нормальних людських цінностей, це підтримка самоповаги до себе, це підтримка кожного українця, який хоче жити в Європі, а не гнити в продажному пострадянському суспільстві, як ми продовжуємо останній час. Ми зробили спробу вирватися з цього на Майдані, а зараз не помічаємо, як знову опускаємося в болото.</p>
<p>Друзі, ви були на Майдані, всі фракції. Тільки зараз за цю ганебну Нацраду, цей закон голосували. Тільки сьогодні промовчать і потуплять очі. Давайте піднімемо голову і вийдемо до ДБР о 15-й годині на Лесі Українки, 26.</p>
<p>Дякую. Зупинимо це гидотне наше сповзання невідомо куди! Дякую. Слава Україні! <i> </i></p>
<p></p>
<p>ГОЛОВУЮЧИЙ. Шановні колеги, надійшла заява про перерву з заміною на виступ. Лозинський Роман Михайлович.</p>
<p></p>
<p>10:56:32</p>
<p>ЛОЗИНСЬКИЙ Р.М.</p>
<p>Шановні українці! Роман Лозинський, фракція "Голос". Сьогодні в цьому парламенті команда Президента пропонує ще на один рік продовжити так званий Закон про особливий статус Донецької та Луганської областей.</p>
<p>Я хочу пояснити всім українцям, що це означає для нашої країни. Це означає цементування безальтернативності Мінських домовленостей. Хто виступає за безальтернативність Мінських домовленостей? Путін. І це факт. Послухайте його виступи, почуйте позицію агресора Російської Федерації на всіх міжнародних майданчиках. І п'ята колона Кремля в цьому парламенті теж підтримує безальтернативності Мінських домовленостей.</p>
<p>Ви знаєте, вже навіть Президент Зеленський за цей рік сказав, що ми заручники Мінських домовленостей, що з цього треба виходити. Але замість плану Б, замість альтернативи він далі тримає в заручниках цілу країну.</p>
<p>Я хочу теж пояснити всім українцям, чому ми з фракцією "Голос" будемо голосувати проти цього закону. Тому що він про амністію бойовиків, ті, хто вбивали наших воїнів, зараз будуть звільнені. Тому що це спецстатус з, по суті, правами федерації для цих двох областей. Тому що це особливість і захист виключно російської мови, а ми бачимо, що пригнічують там точно не цю мову. Тому що це місцева народна поліція і тому що це особливість призначення суддів та прокурорів. Це український інтерес на сході? Точно ні.</p>
<p>Пройшов один рік з часу зустрічі в "нормандському форматі". І Президент Зеленський хотів його розширити, залучивши в союзники Великобританію та Сполучені Штати. Але що вдалось нашому Президенту? Зменшити цю коаліцію і стишити підтримку навіть Німеччини та Франції і перевести все в Тристоронню контактну групу. А ви знаєте, хто називає Тристоронню контактну групу "тристоронньою"? Українська сторона. А ви знаєте, як називають цю групу Росія-агресор? Контактною групою, тому що там вони розглядають "ЛНР" та "ДНР" як перемовників.</p>
<p>Шановні колеги, те, що відбулось за цей рік, цементування вже "мертвих" Мінських угод, це те, з чим ми як фракція "Голос" категорично не згодні. З цим не згодна ціла країна – з амністією, з особливим статусом російської мови та з по суті федералізацією Донецької та Луганської областей. Ми вимагаємо нарешті альтернативу Мінських угод, ми з фракцією "Голос" запропонували план, створили ТСК. Давайте нарешті працювати, а не цементувати "мертві" Мінські угоди, це не в інтересах нашої країни.</p>
<p>Дякую.</p>
<p></p>
<p>ГОЛОВУЮЧИЙ. Наступне питання порядку денного – це проект Закону про внесення зміни до статті 1 Закону України "Про особливий порядок місцевого самоврядування в окремих районах Донецької та Луганської областей".</p>
<p>Будь ласка, підготуйтесь до голосування. Нам необхідно включити це питання в порядок денний.</p>
<p>Готові голосувати? Ставлю на голосування пропозицію про включення до порядку денного проекту Закону реєстраційний номер 4467. Готові? Прошу підтримати та проголосувати.</p>
<p></p>
<p>11:01:13</p>
<p>За-286</p>
<p>Рішення прийнято.</p>
<p>Ставлю на голосування пропозицію про скорочення строків внесення альтернативних законопроектів до дня проведення пленарного засідання 15 грудня 2020 року, законопроект реєстраційний номер 4467. Прошу підтримати та проголосувати.</p>
<p></p>
<p>11:01:47</p>
<p>За-292</p>
<p>Рішення прийнято.</p>
<p>Ставлю на голосування пропозицію про застосування процедури ad hoc щодо розгляду та прийняття рішення на цьому пленарному засіданні питання щодо законопроекту реєстраційний номер 4467. Прошу підтримати та проголосувати.</p>
<p></p>
<p>11:02:21</p>
<p>За-296</p>
<p>Рішення прийнято.</p>
<p>Пропонується розглянути це питання за скороченою процедурою. Прошу підтримати та проголосувати.</p>
<p></p>
<p>11:02:42</p>
<p>За-274</p>
<p>Рішення прийнято.</p>
<p>До слова запрошується голова підкомітету Комітету з питань організації державної влади, місцевого самоврядування, регіонального розвитку та містобудування Корнієнко Олександр Сергійович.</p>
<p>Будь ласка, дайте 4 хвилини як від авторів, так і від комітету.</p>
<p></p>
<p>11:03:04</p>
<p>КОРНІЄНКО О.С.</p>
<p>Шановні колеги, дорогі українці, ми знову продовжуємо термін дії Закону "Про особливий порядок місцевого самоврядування в окремих районах Донецької та Луганської областей" до 31 грудня 2021 року. Це, на перший погляд, формальне рішення і формальний крок, але він дуже потрібний для того, щоб ми продовжили мирний процес і мирні переговори як в форматі Тристоронньої контактної групи, і зараз, я сподіваюся, один з учасників Тристоронньої контактної групи пан Костін виступить від нашої фракції в підтримку цього закону і поділиться тим, що відбувається на теренах цього майданчика переговорного, так і в форматі "нормандської четвірки".</p>
<p>Це наслідок системного послідовного підходу в переговорах, і ми маємо зробити цей крок, незважаючи на те, що він є суто формальним. Разом з тим, користуючись нагодою і обговоренням цього закону, хотілось би сказати, що цей рік був важливий для мирного процесу, багато відбулося всього, відбулася довгоочікувана зустріч "нормандської четвірки", яка 4 роки фактично була заблокована, діяльність, переформатовано та оновлено підхід і діяльність Тристоронньої контактної групи, вона розширена, вона має в своєму складі представників комітетів Верховної Ради. І врешті-решт найголовніше, мабуть, те, що досить тривалий час є зменшення вогню і втрати людські, втрати наший бійців на фронті набагато менші за майже півроку. Це одне з таких великих досягнень. Також йде боротьба за, скажімо так, за душі, за уми наших українців, які опинилися на окупованій території, це і відкриття КПВВ, і можливість навчатися в українських вузах абітурієнтам з окупованої території. Це все важливі кроки, які теж будуть просувати нас до мирного процесу. Ми розуміємо, що Мінські угоди не є досконалими і не є догмою. Про це говорили і Президент України, і наші колеги по "нормандському формату" пані Меркель, пан Макрон. Вони не висічені на скрижалях, казали вони. Вони можуть бути оновлені, переглянуті відповідно до позиції України і тих позицій, про які ми завжди говорили.</p>
<p>Це в першу чергу безпековий фактор, контроль України над кордоном. І далі наступним кроком – будь-які політичні процеси. Цьому мають передувати і розведення, розмінування або відбуватись паралельно, як це бувало у багатьох конфліктах, і так далі.</p>
<p>З 27 липня триває режим перемир'я, його не можна порівняти з попередніми режимами. Втрати набагато менші. І зараз ми маємо трохи іншу ситуацію на Донбасі, ніж була до цього. Ми будемо далі рухатись. Роль парламенту тут, можливо, допоміжна. Але нагадаю, що ми встановлюємо засади внутрішньої і зовнішньої політики. І цей документ, який ми зараз маємо підтримати, він є таким цікавим, він нібито про внутрішню формально. І його розглядав комітет якраз державної влади… підкомітет. Але по суті він і про зовнішню політику також. Тому що він про підтримку України тією широкою коаліцією, яка є, і яка, ми впевнені, буде розширятися для того, щоб в Україні був мир найближчим часом.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, запишіться: два – за, два – проти від фракцій, на виступи від фракцій.</p>
<p>Семінський Олег Валерійович.</p>
<p></p>
<p>11:07:26</p>
<p>СЕМІНСЬКИЙ О.В.</p>
<p>Олег Семінський, 205 округ, Чернігів, "Слуга народу". Прошу передати слово Костіну Андрію Євгеновичу.</p>
<p></p>
<p>ГОЛОВУЮЧИЙ. Костін Андрій Євгенович.</p>
<p></p>
<p>11:07:43</p>
<p>КОСТІН А.Є.</p>
<p>Дякую, шановний пане головуючий.</p>
<p>Шановні народні депутати, ми маємо прийняти це рішення для того, щоб переговорний процес був продовжений. Ми розуміємо, і це підтримується всіма міжнародними партнерами України, що переговорно-дипломатичний шлях врегулювання ситуації на Донбасі є наразі єдиним ефективним. Ми розуміємо, наскільки складними є ці перемовини, як на рівні Тристоронньої контактної групи, де делегація Російської Федерації завжди намагається показати себе як такого собі посередника, що ми ніколи не визнавали і визнавати не будемо. Ми розуміємо, які складнощі відбуваються в переговорах у "нормандському форматі". Але наявність цього закону є базою для продовження переговорного процесу для того, щоб мир на українському Донбасі був відновлений, для того, щоб територіальна цілісність України була відновлена.</p>
<p>Шановні колеги, я прошу вас не вірити в маніпуляції деяких політиків, які говорять про те, що цей закон вже передбачає якісь такі складні ситуації і такі особливості, які не відповідають Конституції. Я завжди це говорив і говорю, що роль парламенту саме в політичному врегулюванні буде основною. Тому що політичне врегулювання – це прийняття законів. І якими вони будуть, коли ми пройдемо переговорний шлях, це залежить тільки від нас. У нас є "червоні лінії" – це Конституція і суспільство, яке буде визначати нашу з вами спільну позицію.</p>
<p>Прошу підтримати.</p>
<p></p>
<p>ГОЛОВУЮЧИЙ. Колтунович Олександр Сергійович.</p>
<p>Шуфрич Нестор Іванович.</p>
<p></p>
<p>11:10:02</p>
<p>ШУФРИЧ Н.І.</p>
<p>Дякую, шановний головуючий.</p>
<p>Я не можу не залишити без зауваження і оцінки попередні виступи. Про безальтернативність мінського процесу говорять не тільки в Києві і в Москві, а говорять в Берліні, говорять в Парижі, говорять у Вашингтоні, говорять в Ландоні – в Лондоні, як ви це звикли говорити. Тому я не розумію, навіщо накручувати емоції.</p>
<p>Сьогодні ми маємо зробити прагматичний шаг. Але, ви знаєте, цей прагматичний крок робить мені боляче, тому що коли ми з року на рік переносили це при попередниках, при Петру Порошенку, я це розумію, тому що він грав, він спекулював на цьому, він це вигадав заради себе красивого. А ви чого на це ведетесь? Рік було достатньо, щоб розставити всі крапки над "і" і виконати головне ваше завдання, головне завдання Президента України – повернути мир в нашу країну. І заради цього багато сьогоднішніх наших опонентів в другому турі вийшли і голосували за вас, пане Президенте.</p>
<p>Сьогодні, безумовно, треба виконати наш обов'язок перед тими людьми, які сподіваються, що сьогоднішня влада таки здатна повернути мир в їхні хати, а значить в нашу країну. Але я скажу відверто, по Станіславському: "Не верю!". Я не вірю, що ви здатні зробити цей рішучий крок і повернути мир. Тому я вам раджу сьогодні голосуйте про перенос не на рік, а на 3, а ви підете, а ми повернемо мир в нашу країну!</p>
<p>Дякую за увагу.</p>
<p></p>
<p>ГОЛОВУЮЧИЙ. Рахманін Сергій Іванович.</p>
<p></p>
<p>11:12:14</p>
<p>РАХМАНІН С.І.</p>
<p>Шановні колеги, один західний дипломат якось показав мені папірець, який він робив для члена одного уряду, позиція була дуже проста. Його запитали, як його держава має ставитися до мінських домовленостей і до цього закону, який є похідним від цих домовленостей.</p>
<p>Тези починалися дуже просто. Позиції нашої держави ґрунтуються на одному простому питанні: чи ми вважаємо суверенітет України непорушним, чи ми вважаємо цей суверенітет достатнім компромісом, щоб домовитися про припинення конфлікту, і ми вважаємо цю територію зоною інтересів Росії.</p>
<p>Політика починається з того, щоб називати речі своїми іменами, хоча б самим собі. Ми дуже довго намагалися вимучити з себе, щоб назвати війну війною. Дуже часто і дуже багато говорять слова: формальний, процедурний, технічний. Якщо ви вважаєте Конституцію формальністю – скажи це вголос! Якщо ви вважаєте порушення суверенітету процедурним питанням – скажи це вголос! Якщо ви вважаєте, що Конституція і порушення суверенітету є дрібною монетою, якою можна торгуватися з агресором, з окупантами і з вбивцями – скажи це вголос і голосуйте "за"!</p>
<p></p>
<p>ГОЛОВУЮЧИЙ. Батенко Тарас Іванович.</p>
<p>Скороход? Скороход Анна Костянтинівна.</p>
<p></p>
<p>11:13:42</p>
<p>СКОРОХОД А.К.</p>
<p>Шановні колеги, ми щороку з вами "під ялинку" переживаємо "день сурка" і продовжуємо на рік дію Закону про особливий порядок місцевого самоврядування ОРДЛО. Скажіть, будь ласка, якщо ми на щось чекаємо, скажіть, на що чекаємо, і будемо чекати разом. Де Президент? Чому ми не чуємо план дій щодо врегулювання ситуації на Донбасі? Чому ми не чуємо плану "Б", плану "В", інших планів, які нам так обіцяли показати? Де реальні дії?</p>
<p>Шановні колеги, нам потрібен мир, там живуть наші люди. Необхідно повернути назад українські території. Необхідно створити нормальне майбутнє для наших дітей.</p>
<p>Пане Президент, будь ласка, скажіть нам дійсний план, і ми будемо вас в усьому підтримувати. Але коли плану дій нема, про що ми говоримо? Проста пролонгація і зміна дати не встановить мир на Донбасі, не дасть ніякого результату. Скажіть, коли ми від вас щось почуємо і коли нарешті запанує в Україні мир?</p>
<p>Депутатська група "За майбутнє" підтримає даний законопроект.</p>
<p>Але я ще раз наголошую, що нам необхідний конкретний план дій по врегулюванню ситуації на Донбасі. Бо далі так не можна, не можна просто щоразу переносити дату і нічого не робити.</p>
<p></p>
<p>ГОЛОВУЮЧИЙ. Геращенко Ірина Володимирівна.</p>
<p></p>
<p>11:15:27</p>
<p>ГЕРАЩЕНКО І.В.</p>
<p>Шановні колеги, безумовно, кожне врятоване життя – це найвища цінність. Але мене шокує те, коли влада аплодує тому, що на Донбасі відбувається щодня порушення режиму тиші, там продовжують вбивати і ранити, але воліють цього не помічати.</p>
<p>Що відбувається за цей рік в нормандському процесі? Він заблокований, тому що в попередні роки майже щомісяця відбувалися контакти в телефонному форматі. Звільнення заручників заблоковане, і найстрашніше, що сьогодні країна не знає жодного прізвища, за кого ми боремося. Нещодавно Асєєв Станіслав, мученик цього режиму, який зараз окупував Донбас, випустив страшну книжку про окупацію. І, власне, там він теж говорить, що публічність процесів звільнення рятує життя.</p>
<p>За цей час ви ледь не реанімували насправді ці режими через так звану координаційну раду консультаційну, мінський процес сьогодні населяється екзотичними персонами типу Фокіна. І, на жаль, в Зеленського немає ані плану "А", ані плану "Б" по звільненню…</p>
<p></p>
<p>ГОЛОВУЮЧИЙ. Шановні колеги, ще два виступи з мотивів і переходимо до голосування.</p>
<p>Іван Іванович Крулько.</p>
<p></p>
<p>11:16:47</p>
<p>КРУЛЬКО І.І.</p>
<p>Іван Крулько, фракція "Батьківщина". Нам розказують, що цей закон про мир? Знайдіть мені в цьому законі хоч одне слово, яке називається "мир".</p>
<p>Цей закон не про захист переселенців, цей закон не про захист бізнесу, який віджали окупанти, російські окупанти, від українських бізнесменів. Цей закон не про розвиток Донбасу, який окупований Росією. Зате цей закон про спеціальну міліцію, яка буде погоджуватися з Росією, про спеціальних суддів, які будуть погоджуватися з Росією, про спеціальних прокурорів, які будуть погоджуватися з Росією. Цей закон уже не про Україну. А цей закон про те, що Росія буде впливати на Україну, і цей закон закладає підвалини для подальшого розвалу України і про те, що інші території будуть заявляти про свою окремішність і про особливості їхніх територіальних претензій. Ось про що цей закон.</p>
<p>Тому "Батьківщина" не голосувала за таке, голосувати не буде і закликає всіх патріотів, які є в цьому залі, одуматися над тим, щоб закладати підвалини в розвал України. Ми проти розвалу України. Ми за її об'єднання і за деокупацію українських територій.</p>
<p>Дякую.</p>
<p></p>
<p>ГОЛОВУЮЧИЙ. Шахов Сергій Володимирович.</p>
<p></p>
<p>11:17:58</p>
<p>ШАХОВ С.В.</p>
<p>Шановні колеги, 7 років йде війна, 7 років не може загоїтися рана на Донбасі, 7 років страждають люди, переходячи по 10 тисяч людей в день в Станично-Луганському районі та в Донеччині, помираючи прямо на переходах. І сьогоднішній законопроект, який пролонгацію дає на сьомий рік, дає просто можливість, щоб не обстрілювали ці території. Але треба розуміти за що ми боремося, ми боремося за території чи за душі людей? Ми боремося за те, щоб все ж таки була соціальна справедливість в нашій державі, підвищення пенсій, робочі місця. Тиждень тому ми билися за зарплату шахтарям з цієї трибуни – і нічого не здвинулося з місця.</p>
<p>Ми будемо підтримувати цей законопроект, тому що він сьогодні потрібен заради миру. Але влада повинна сьогодні дбати про людей всередині країни і показати, що ми живемо краще, щоб люди на тих територіях зробили все, щоб повернути також мир. Нам треба робити з цієї території…</p>
<p></p>
<p>ГОЛОВУЮЧИЙ. Шановні колеги, підготуйтеся до голосування. Готові голосувати? Спочатку за основу, а потім в цілому.</p>
<p>Ставлю на голосування пропозицію про прийняття за основу проекту Закону про внесення змін до статті 1 Закону України "Про особливий порядок місцевого самоврядування в окремих районах Донецької та Луганської областей" (реєстраційний номер 4467). Готові голосувати? Прошу підтримати та проголосувати.</p>
<p></p>
<p>11:20:05</p>
<p>За-302</p>
<p>Рішення прийнято.</p>
<p>Ставлю на голосування пропозицію… <i>(Шум у залі)</i> Проголосуємо – поставлю.</p>
<p>Ставлю на голосування пропозицію про прийняття в цілому з необхідними техніко-юридичними правками проект Закону про внесення змін до статті 1 Закону України "Про особливий порядок місцевого самоврядування в окремих районах Донецької та Луганської областей" (реєстраційний номер 4467).</p>
<p>Прошу підтримати та проголосувати.</p>
<p></p>
<p>11:20:48</p>
<p>За-304</p>
<p>Рішення прийнято. Закон прийнятий в цілому.</p>
<p>Покажіть, будь ласка, по фракціях.</p>
<p>Наступне питання порядку денного, будь ласка, підготуйтесь до голосування, це проект Закону про внесення змін до Закону України "Про запобігання корупції" щодо відновлення інституційного механізму запобігання корупції (реєстраційний номер 4470).</p>
<p>Ставлю на голосування пропозицію про включення до порядку денного вищезазначеного законопроекту. Прошу підтримати та проголосувати.</p>
<p></p>
<p>11:21:35</p>
<p>За-306</p>
<p>Рішення прийнято.</p>
<p>Ставлю на голосування пропозицію про скорочення строків внесення альтернативних законопроектів до дня проведення пленарного засідання 15 грудня 2020 року. Прошу підтримати та проголосувати.</p>
<p></p>
<p>11:22:03</p>
<p>За-315</p>
<p>Рішення прийнято.</p>
<p>Ставлю на голосування пропозицію застосування процедури ad hoc щодо розгляду та прийняття рішення на цьому пленарному засіданні щодо проекту Закону реєстраційний номер 4470. Прошу підтримати та проголосувати.</p>
<p><a name=Temp></a></p>
<p>11:22:32</p>
<p>За-328</p>
<p>Рішення прийнято.</p>
<p>Пропонується розглянути це питання за скороченою процедурою. Прошу підтримати та проголосувати.</p>
<p></p>
<p>11:22:53</p>
<p>За-264</p>
<p>Рішення прийнято.</p>
<p>До слова запрошується народний депутат України Монастирський Денис Анатолійович.</p>
<p></p>
<p>11:23:05</p>
<p>МОНАСТИРСЬКИЙ Д.А.</p>
<p>Шановні колеги, доброго дня всім! Хочу сказати, що цей законопроект і наступний законопроект 4471 був якраз розроблений робочою групою, утвореною з представників усіх депутатських фракцій та груп, які входять до цього парламенту. Перед робочою групою, яку я очолив, стояла непроста задача: відновити функціональність антикорупційної інфраструктури, з одного боку, і з іншого боку, врахувати ті положення, які були в рішенні Конституційного Суду від 27 листопада цього року.</p>
<p>Було напрацьовано два законопроекти, які зареєстровані були минулого тижня, 7 днів тому, попередній законопроект ми з вами голосували тиждень тому і прийняли про відновлення кримінальної відповідальності за брехню в декларації. Ці законопроекти два відновлюють позиції НАЗК по перевірці декларацій, по декларуванню, те, що ми зобов'язані зробити як народні обранці дев'ятого скликання.</p>
<p>Про конкретні позиції скаже моя колега Анастасія Радіна. Я лише хочу подякувати всім представникам, які входили до робочої групи, з тим, що вони пішли на багато компромісів, багато питань для того, щоб цей законопроект з'явився і сьогодні був підтриманий за основу та в цілому. Прошу вас підтримати ці два законопроекти.</p>
<p>Дякую, колеги.</p>
<p></p>
<p align=center>Веде засідання заступник Голови Верховної Ради України</p>
<p align=center>КОНДРАТЮК О.К.</p>
<p></p>
<p>ГОЛОВУЮЧА. Дякую.</p>
<p>До слова запрошується голова Комітету з питань антикорупційної політики Анастасія Радіна. Будь ласка, пані Анастасія.</p>
<p></p>
<p>11:24:46</p>
<p>РАДІНА А.О.</p>
<p>Доброго дня, шановні колеги! Комітету з питань антикорупційної політики розглянув законопроект за реєстраційним номером 4470 і рекомендує Верховній Раді ухвалити його за основу і в цілому.</p>
<p>Колеги, цей законопроект вносить зміни до Закону "Про запобігання корупції" і відновлює повноваження Національного агентства з питань запобігання корупції. Цей законопроект відповідає нещодавно оприлюдненому висновку Венеційської комісії, а саме: цей законопроект відновлює ті повноваження Національного агентства з питань запобігання корупції, щодо яких Конституційний Суд не навів правової позиції щодо їх неконституційності. Саме це і порадила зробити Венеційська комісія.</p>
<p>Цей законопроект встановлює особливості здійснення антикорупційних заходів щодо суддів. Колеги, я хочу наголосити Венеційська комісія у пункті 53 свого рішення чітко зафіксувала, що немає аргументів для того, щоби створити якийсь спеціальний режим перевірки декларацій суддів. Але, разом з тим, мають бути гарантії щодо невтручання в діяльність суддів при здійсненні антикорупційних заходів. Для цього Венеційська комісія порадила зробити певний механізм скарги для суддів, яким вони могли би скористатися, якщо би відчували тиск на себе. І саме це пропонує зробити цей законопроект.</p>
<p>Ми пропонуємо робочою групою, що судді і судді Конституційного Суду у випадку, якщо вони відчуватимуть, що при здійсненні, наприклад, перевірки їх декларацій на них здійснюватиметься тиск, вони можуть звернутися до Вищої ради правосуддя або відповідно Конституційного Суду, а ті своєю чергою – до НАЗК для усунення порушень.</p>
<p>Колеги, по цьому законопроекту проведено консультації з Вищою радою правосуддя, з Верховним Судом, з Радою суддів, і їх пропозиції враховані.</p>
<p>Наостанок, колеги, я хочу наголосити: ми маємо ухвалити цей законопроект за основу і в цілому, бо якщо ми не повертаємо повноваження НАЗК до кінця цього року, ми ставимо фактично під питання всі перевірки декларацій всіх чиновників за 20-й рік. Я переконана, що такий подарунок під ялинку нечистим на руку…</p>
<p></p>
<p>ГОЛОВУЮЧА. Дякуємо. Дякуємо, пані Анастасія.</p>
<p>Шановні колеги, чи є потреба в обговоренні? Є. Будь ласка, запишіться: два – за, два – проти.</p>
<p>Будь ласка, Михайло Бондар, "Європейська солідарність".</p>
<p>Ірина Геращенко, будь ласка.</p>
<p></p>
<p>11:27:38</p>
<p>ГЕРАЩЕНКО І.В.</p>
<p>Шановні українці, ви пам'ятаєте, що 25 жовтня Зеленський провів опитування про пожиттєве ув'язнення для топ-корупціонерів. Так от і досі країна не знає, за які ж корупційні кошти було проведено це опитування, а партія "Слуга народу" приховує інформацію, які кошти були на це спрямовані, і НАЗК не може дати відповідь на це питання, тому що його діяльність заблокована рішенням Конституційного Суду, яке не могло прийматися без відома Зеленського. Ось така боротьба з корупцією часів Зеленського.</p>
<p>Ви знаєте, колись була така популярна абревіатура "БИЧ" – бывший интеллигентный человек, так ось я хочу ввести нову абревіатуру "КАк" – колишній антикорупціонер. Зараз колишніми антикорупціонерами заселені "Укрзалізниця" і велика частина фракції "Слуг народу", які тепер виправдовують корупцію, ось ці "КАки", в найвищих кабінетах держави. Тепер вони виправдовують передачу Печерським судом справ проти чиновників Офісу Президента з НАБУ незалежного до повністю кишенькового ДБР, тепер вони виправдовують діяльність Генеральної прокуратури імені Венедиктової, яка просто "кришує" вже всіх оцих "КАків" в тому числі приховуючи корупцію в найвищих ешелонах влади. Ну, і, звичайно, ось ці всі товаріщі виправдовують те, що Зеленський не подав жодного законопроекту для відновлення діяльності НАЗК, але навпаки в своїх проектах він ще намагався вивести з-під декларування силові структури, щоб вони могли, люди, які є корупційні ризики в їх роботі, в тому числі через оборонні закупівлі могли сьогодні уникати повністю відповідальності.</p>
<p>Наша команда, команда Президента Порошенка, створила антикорупційну інфраструктуру, і сьогодні ми є співавторами цього закону, ми відновимо повністю діяльність НАЗК і будемо вимагати в тому числі від "слуг" дати повну інформацію: так хто ж таки провів опитування, за які гроші про пожиттєве для корупціонерів.</p>
<p>Дякую.</p>
<p></p>
<p>ГОЛОВУЮЧА. Сергій Власенко, фракція "Батьківщина", будь ласка.</p>
<p></p>
<p>11:29:55</p>
<p>ВЛАСЕНКО С.В.</p>
<p>Шановні колеги, давайте, декілька тез так, щоб не було міфів і маніпуляцій. Немає ніякої конституційної кризи. Рішення Конституційного Суду треба поважати. І це є позиція не лише фракції "Батьківщина", це позиція Венеційської комісії.</p>
<p>Ми як фракція "Батьківщина" одразу на наступний день після рішення Конституційного Суду, глибоко його проаналізувавши, внесли 3 законопроекти, які повністю вирішували всі питання: і відновлення декларації, і відновлення кримінальної відповідальності, і спеціального декларування для суддів.</p>
<p>До речі, тут виступаючі говорили, що Венеційська комісія розказала лише про єдиний спосіб декларування суддів. Ні, це не так. Венеційська комісія сказала, що є багато варіантів і форм, і можливостей декларування суддів. Але парламент залишився острівцем стабільності в цій ситуації. Парламент не побіг приймати, очевидно, антиконституційні рішення. Парламент створив робочу групу, на якій було знайдено компроміс. Те, що пропонується зараз, це певний компроміс, який треба підтримати, за який треба проголосувати. І хочу зазначити, що цей компроміс відповідає рішенню Конституційного Суду.</p>
<p>Але в мене друге питання. Тут тільки що нам розповідали створювачі антикорупційної інфраструктури, які вони молодці. А де ефективність роботи цієї антикорупційної інфраструктури, де вироки по топ-корупціонерах, де притягнуті до відповідальності за п'ять років? Де ефективність взагалі цієї антикорупційної системи, де зменшення корупції в суспільстві? От про це треба говорити найбільше, а не про створення нових антикорупційних органів або про захист конкретних людей в конкретних неефективних антикорупційних органах.</p>
<p>Дякую.</p>
<p></p>
<p>ГОЛОВУЮЧА. Дякую.</p>
<p>Сергій Рахманін, фракція "Голос".</p>
<p>Ярослав Юрчишин, будь ласка.</p>
<p></p>
<p>11:32:13</p>
<p>ЮРЧИШИН Я.Р.</p>
<p>Можна думати, що немає коронакризи, а просто мруть люди. Можна думати, що немає конституційної кризи, а просто Україна щодня втрачає кошти, викрадені корупціонерами і приховані за брехнею в деклараціях. Закрито справ на 30 мільйонів гривень. Це ціна рішення Конституційного Суду, напевно, неповна. Закриті справи проти мера Одеси Труханова, проти колишнього голови Запорізької ОДА пана Бриля, проти багатьох посадовців, в тому числі і народних депутатів. Напевно, саме це пояснює те, що ми не можемо достатньо просте рішення прийняти вже восьмий тиждень.</p>
<p>Два місяці триває конституційна криза, хоч хтось її намагається не помічати, хоча Венеційська комісія її помітила. Так давайте зараз приймемо це рішення і закриємо дискусії, є криза чи немає. Голосуємо за основу і в цілому. Досить тягнути кота за хвіст чи за інші органи.</p>
<p>Дякую.</p>
<p></p>
<p>ГОЛОВУЮЧА. Антоніна Славицька, "Опозиційна платформа – За життя".</p>
<p></p>
<p>11:33:36</p>
<p>СЛАВИЦЬКА А.К.</p>
<p>Доброго дня, шановні колеги! По суті, проект закону, який представлений сьогодні до розгляду, він відновлює контрольні повноваження Національного агентства з питань запобігання корупції стосовно всіх осіб, уповноважених на виконання функцій держави або місцевого самоврядування, в тому числі стосовно суддів загальної юрисдикції та суддів Конституційного Суду.</p>
<p>Разом з тим, законопроектом передбачаються певні особливості щодо здійснення заходів контролю щодо суддів і суддів КСУ. Що саме? Погоджується порядок повної перевірки декларацій стосовно суддів з Вищою радою правосуддя, Конституційним Судом, передбачаються певні особливості погодження адміністративних протоколів за вчинення правопорушень, пов'язаних з корупцією, щодо суддів та передбачаються зокрема інші запобіжники та механізми, які мінімізують, на наш погляд, якесь можливе втручання неправомірне в діяльність суддів при здійсненні НАЗК своїх повноважень. І на думку робочої групи, це враховує певним чином ті зауваження, які висловив у своєму рішенні Конституційний Суд.</p>
<p>Разом з тим, ми бачимо, що Головне науково-експертне управління Апарату Верховної Ради висловило певні зауваження щодо змісту цього законопроекту стосовно того, що окремим нормам, які ми напрацювали, бракує ясності і чіткості як елементу правової визначеності.</p>
<p>Також, на нашу думку, не до кінця, на жаль, вирішено питання здійснення моніторингу способу життя. Воно не може бути за методичними рекомендаціями. Але, тим не менш, ми вважаємо, що принаймні за основу цей законопроект точно може бути підтриманий. Тому ми будемо голосувати за основу "за".</p>
<p>Дякую.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>ГОЛОВУЮЧИЙ. Всі бажаючі виступили?</p>
<p>Бакунець? Бакунець Павло Андрійович.</p>
<p></p>
<p>11:35:50</p>
<p>БАКУНЕЦЬ П.А.</p>
<p>Дякую.</p>
<p>Шановний пане Голово, шановні народні депутати! Насамперед дякуємо цій робочій групі, яка, власне, напрацювала даний законопроект для відновлення антикорупційного законодавства і для відновлення і контролю механізму декларування посадовими особами в цій нашій державі.</p>
<p>Згідно з цим законопроектом НАЗК повертаються функції щодо реагування на можливі корупційні факти, встановлюються механізми такого реагування. Повертаються функції фінансового контролю і моніторингу за життям нашим декларантів, а тобто за життям посадових осіб. Вважаємо, що це є виважене, компромісне рішення в цій непростій ситуації. Тому депутатська група "Довіра" голосуватиме за основу і в цілому даний законопроект. І закликаємо вас в залі також підтримати його задля антикорупційної політики в нашій державі.</p>
<p>Дякую.</p>
<p></p>
<p>ГОЛОВУЮЧИЙ. Всі бажаючі виступили? Переходимо до голосування.</p>
<p>Готові голосувати? Спочатку за основу, потім в цілому.</p>
<p>Ставлю на голосування пропозицію про прийняття за основу проект Закону про внесення змін до Закону України "Про запобігання корупції" щодо відновлення інституційного механізму запобігання корупції (реєстраційний номер 4470).</p>
<p>Готові? Прошу підтримати та проголосувати.</p>
<p></p>
<p>11:38:03</p>
<p>За-321</p>
<p>Рішення прийнято.</p>
<p>Ставлю на голосування пропозицію про прийняття в цілому з необхідними техніко-юридичними правками проект Закону 4470.</p>
<p>Прошу підтримати та проголосувати.</p>
<p></p>
<p>11:38:28</p>
<p>За-300</p>
<p>Рішення прийнято. Закон прийнятий в цілому.</p>
<p>Покажіть, будь ласка, по фракціях.</p>
<p>Шановні колеги, наступне питання порядку денного – це проект Закону 4471. Скажіть, будь ласка, чи необхідне обговорення? <i>(Шум у залі) </i>Послухайте, послухайте. Я знаю, що у вас завжди необхідно. У нас є заява про перерву із заміною на виступ щодо питань бюджету. Є пропозиція зараз це питання проголосувати... <i>(Шум у залі) </i>Вибачте, перерва, жива перерва. Вибачте, жива перерва, у тому-то...</p>
<p>Добре. Тоді, будь ласка, підготуйтесь до голосування.</p>
<p>Вам запропонований до розгляду проект Закону про внесення змін до Кодексу України про адміністративні правопорушення щодо встановлення особливостей складення протоколу про адміністративні правопорушення, передбачені статтями 172 прим. 4, 172 прим. 9 та 188 прим. 46, 212 прим. 15 стосовно судді, судді Конституційного Суду України.</p>
<p>Можемо голосувати?</p>
<p>Наполягають дві фракції на обговоренні.</p>
<p>Ставлю на голосування пропозицію про включення до порядку денного цього питання. Прошу підтримати та проголосувати.</p>
<p></p>
<p>11:40:03</p>
<p>За-327</p>
<p>Рішення прийнято.</p>
<p>Ставлю на голосування пропозицію про визнання законопроекту невідкладним та скорочення строків внесення альтернативних законопроектів до дня проведення пленарного засідання до 15 грудня 2020 року. Прошу підтримати та проголосувати.</p>
<p></p>
<p>11:40:33</p>
<p>За-326</p>
<p>Рішення прийнято.</p>
<p>Пропонується застосувати процедуру ad hoc щодо розгляду та прийняття рішення на цьому пленарному засіданні. Прошу підтримати та проголосувати.</p>
<p></p>
<p>11:40:58</p>
<p>За-323</p>
<p>Рішення прийнято.</p>
<p>Пропонується розглянути це питання за скороченою процедурою. Прошу підтримати та проголосувати.</p>
<p></p>
<p>11:41:20</p>
<p>За-263</p>
<p>Рішення прийнято.</p>
<p>Шановні колеги, якщо наполягають на виступах, може, тоді без комітету і без авторів записатися на виступи? Якщо буде одна фракція, можемо дати виступити одній фракції і будемо голосувати.</p>
<p>Запишіться: два – за, два – проти, на виступи.</p>
<p>Климпуш-Цинцадзе Іванна Орестівна.</p>
<p></p>
<p>11:41:56</p>
<p>КЛИМПУШ-ЦИНЦАДЗЕ І.О.</p>
<p>Прошу передати слово Сергію Алєксєєву.</p>
<p></p>
<p>ГОЛОВУЮЧИЙ. Сергій Олегович Алєксєєв.</p>
<p></p>
<p>11:42:04</p>
<p>АЛЄКСЄЄВ С.О.</p>
<p>Шановні колеги, ще парламент минулого скликання, восьмого скликання, приймав дуже важливі для нас законопроекти, так звана антикорупційна реформа, через яку Україна отримала безвіз. Зараз, на жаль, ці всі закони було скасовано Конституційним Судом, і нам необхідно це відновити. 4471, цей законопроект інституційно пов'язаний з першим законопроектом 4470, яким ми повністю повернули процедуру перевірки НАЗК. 4471 передбачає особливості складання адміністративного протоколу щодо суддів. Саме через це Конституційний Суд скасував закони, які дозволяють НАЗК робити перевірки декларацій.</p>
<p>Тому "Європейська солідарність" буде підтримувати повертати антикорупційний пакет законів до українського законодавства, щоб в 2020 році могли перевіряти декларації. Тому "Європейська солідарність" буде підтримувати законопроект 4471, тому що він є необхідною складовою частиною попереднього закону.</p>
<p>Дякую за увагу.</p>
<p></p>
<p>ГОЛОВУЮЧИЙ. Хтось ще буде наполягати на виступах? Можемо голосувати? Мамка наполягає. Ну, тоді як записані.</p>
<p>Юрчишин Ярослав Романович.</p>
<p></p>
<p>11:43:33</p>
<p>ЮРЧИШИН Я.Р.</p>
<p>Дякую Верховній Раді за попереднє голосування.</p>
<p>Насправді прикро, що нам потрібно затягувати час, ніби вже 8 тижнів не вистачає. Просто голосуємо за основу і в цілому. Позиція "Голосу", Венеційської комісії, прошу зал підтримати.</p>
<p>Дякую.</p>
<p></p>
<p>ГОЛОВУЮЧИЙ. Мамка Григорій Миколайович.</p>
<p></p>
<p>11:43:55</p>
<p>МАМКА Г.М.</p>
<p>Шановні колеги, хочу звернути увагу по суті і акцентувати її, за що проголосувала Верховна Рада. Попередній законопроект, по суті, прописаний все вірно, але не наділено повноваження до інших законів. Вноситься новий механізм щодо проведення тих чи інших дій відносно суддів, суддів Конституційного Суду. Але ми забули надати повноваження в інші закони, тобто Вища рада правосуддя, суддям про судоустрій, щодо Закону про Конституційний Суд. Але якщо не надали повноважень, то це механізм працювати не буде.</p>
<p>Друге питання. Цей закон, який наданий 4471, ми ж всі знаємо, що рік назад Верховна Рада проголосувала, що зміни до Кримінального кодексу, Кримінального процесуального кодексу, Адміністративного кодексу, що ми на даний час розглядаємо, вносяться тільки через Комітет правоохоронної діяльності. Якщо ми порушили Регламент і цей законопроект пішов через інший комітет, в мене питання: якщо хтось оскаржить рішення до Конституційного Суду з порушенням Регламенту і процедури прийнятий закон, якого рішення ми будемо чекати від Конституційного Суду.</p>
<p>Шановні колеги, необхідно не порушувати Регламент, іти по Регламенту, приймати відповідні рішення і тоді рішення не будуть скасовуватися судом. За основу ми підтримуємо, а всі інші рішення будемо приймати у вигляді правок.</p>
<p>Дякую.</p>
<p></p>
<p>ГОЛОВУЮЧИЙ. Поляков Антон.</p>
<p>Батенко Тарас Іванович.</p>
<p></p>
<p>11:45:48</p>
<p>БАТЕНКО Т.І.</p>
<p>Шановні колеги, я хочу сказати тим колегам, які марять, що в нас є конституційна криза в країні, сказати, що у нас криза не конституційна, у нас криза в головах керівників. В головах керівників, які символізують сьогодні неякісне управління країною.</p>
<p>Країні потрібен авторитет, але насамперед авторитет права, авторитет незалежної судової гілки держави. Ми вітаємо висновки Венеційської комісії щодо останніх рішень Конституційного Суду. Ми почули, що в світі не існує єдиних міжнародних правових стандартів, які можна просто взяти, скопіювати і реалізувати на практиці. Ми не хочемо вигадувати у боротьбі з корупцією чи відновленням моніторингу за суддями просто якесь українське колесо, але ми точно повинні виходити з позиції верховенства права.</p>
<p>Ми почули з висновків Венеційської комісії, що політичні органи не повинні блокувати діяльність Конституційного Суду, як це було в проекті Закону Президента України стосовно розпуску складу Конституційного Суду України. Не може бути фінансового тиску, процедурних перепон, які в результаті завадять цьому незалежному органу здійснювати конституційне судочинство. І ми читаємо у висновках Венеційської комісії: "Оскільки, - я процитую, - український законодавець планує зобов'язати НАЗК періодично подавати звіт про свою діяльність щодо суддів, Вища кваліфікаційна комісія суддів (ВККС) видається найбільш доцільним органом, який відіграватиме цю роль у контексті України". То давайте правильно просто читати, друзі, що ми можемо реалізувати на практиці в частині висновків Венеційської комісії. І давайте поставимо собі питання, наскільки сьогоднішній НАЗК із своїми повноваженнями може гарантувати невтручання у конституційне судочинство сьогоднішнього Конституційного Суду. І, виходячи з цих висновків Венеційської комісії, сьогодні ми будемо голосувати в цій сесійній залі.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги... Власенко Сергій Володимирович. Після цього переходимо до голосування, будь ласка, запросіть народних депутатів до зали.</p>
<p></p>
<p>11:47:59</p>
<p>ВЛАСЕНКО С.В.</p>
<p>Дякую, пане Голово.</p>
<p>Попереднє голосування абсолютно чітко підтвердило, що немає ніякої конституційної кризи, є нормальна робота парламенту.</p>
<p>Щодо законопроекту, який ми зараз розглядаємо. Попередній виступаючий процитував висновок Венеційської комісії, в якому вони дійсно сказали, що найкращий механізм контролю за доброчесністю суддів – це Вища кваліфікаційна комісія. Але я хочу нагадати, що завдяки неконституційній діяльності більшості у Верховній Раді вже більше року немає Вищої кваліфікаційної комісії суддів в Україні, тому що попередній склад розігнали, а новий склад не здатні сформувати.</p>
<p>Тому пропозиція "Батьківщини" була від початку, що ВККС повинна здійснювати такий контроль. Але як свідома політична сила ми зробили крок назад, ми дійсно вивчили висновок Венеційської комісії, яка сказала, що можливі будь-які варіанти. Ми зробили цей крок назад заради компромісу і будемо підтримувати законопроект за основу і в цілому.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Готові голосувати? Ставлю на голосування пропозицію… Будь ласка, запросіть народних депутатів до зали. Ставлю на голосування пропозицію про прийняття за основу проекту Закону про внесення змін до Кодексу України про адміністративні правопорушення щодо встановлення особливостей складання протоколу про адміністративні правопорушення, передбачені статтями 172 прим. 4 – 172 прим. 9 та 188 прим. 46, 215 прим. 15 стосовно судді Конституційного Суду України (реєстраційний номер 4471).</p>
<p>Готові голосувати? Прошу підтримати та проголосувати.</p>
<p></p>
<p>11:50:07</p>
<p>За-325</p>
<p>Рішення прийнято. Дякую.</p>
<p>Шановні колеги, ставлю на голосування пропозицію про прийняття в цілому з необхідними техніко-юридичними правками проект Закону реєстраційний номер 4471. Прошу підтримати та проголосувати.</p>
<p></p>
<p>11:50:39</p>
<p>За-321</p>
<p>Рішення прийнято. Закон прийнято в цілому. Дякую.</p>
<p>Шановні колеги, наступне питання у нас Бюджетний кодекс і бюджет. У нас є перерва із заміною на виступ. Я пропоную розпочати перерву, яка запланована о 12-й, на 10 хвилин раніше. І, якщо буде необхідно, цю перерву ми додатково будемо використовувати. Немає заперечень?</p>
<p>Якщо немає, то зараз я прошу по одному представнику уповноваженого з депутатських фракцій та груп, голову бюджетного комітету прийти на нараду, яка відбудеться на третьому поверсі, будь ласка.</p>
<p></p>
<p align=center><i>(Після перерви)</i></p>
<p></p>
<p>12:44:21</p>
<p>ГОЛОВУЮЧИЙ. Шановні колеги, будь ласка, займіть свої місця, підготуйтесь до роботи. Запросіть народних депутатів до зали.</p>
<p>Зараз, шановні колеги, зараз відбулася нарада з представниками депутатських фракцій та груп. На ній була запропонована наступна пропозиція, щоб сьогодні, оскільки ми втратили, ну, майже годину часу на перемовини, в нас була перерва фактична і перерва, яка передбачалася Регламентом Верховної Ради України, є пропозиція зробити так, що ми сьогодні працюємо до того, як розглянемо три ключових питання – це Бюджетний кодекс, це бюджет і кошторис Верховної Ради України. <i>(Шум у залі)</i></p>
<p>З процедури, по-перше, а не з мотивів, тому що це не передбачено з мотивів, Ірина Володимирівна, зараз.</p>
<p>З процедури – Геращенко, хвилина. І, будь ласка, займіть свої місця, підготуйтесь до роботи.</p>
<p>Геращенко.</p>
<p></p>
<p>12:45:21</p>
<p>ГЕРАЩЕНКО І.В.</p>
<p>Дякую, шановний пане Голово.</p>
<p>Шановні колеги, ми усвідомлюємо важливість голосування і за бюджет, і за Бюджетний кодекс, попри те, що ми не підтримуємо ці документи, але ми просимо не голосувати зараз за продовження роботи сьогодні, тому що о 15 годині в ДБР буде вручення повістки нашій колежанці Тетяні Чорновол.</p>
<p>Я хочу нагадати, особливо опозиційним фракціям, що рік тому режим Зеленського випустив беркутівців безкарно, що зараз в тюрмах знаходяться волонтери і ветерани, Riffmaster, Юля Кузьменко, абсолютно бездоказово їх там тримають. І зараз, коли адвокати Януковича повертаються в найвищі кабінети держави, і єдина справа Майдану це буде справа проти Тані Чорновол, яка була жертвою "тітушок", і сьогодні буде вручатися ця повістка, ми категорично проти, бо наша фракція має в повному складі піти підтримати нашу колегу. Ми просимо не голосувати за продовження сьогодні роботи. І прийняти і бюджет, і Бюджетний кодекс до 15 години або завтра.</p>
<p></p>
<p>ГОЛОВУЮЧИЙ. Шановні колеги, я вам ще раз пояснюю, ми працюємо в звичайному режимі до 15-ї. Але, якщо ми не встигнемо пройти ці три питання, то в нас буде трохи більше часу на те, щоб прийняти головний фінансовий документ нашої держави на наступний рік. Я думаю, що з цим всі повинні погодитися, розуміючи відповідальність, яка перед нами стоїть.</p>
<p>Будь ласка, займіть свої місця, підготуйтесь до голосування.</p>
<p>Готові голосувати? Шановні колеги, я ставлю зараз на голосування пропозицію про продовження сьогоднішнього пленарного засідання, якщо це буде необхідно, до вичерпання питання… або до 15-ї, якщо ми встигаємо все, що нам необхідно зробити, або до того часу, як буде розглянуто Верховною Радою законопроекти реєстраційні номери 4100-д, 4000 і 4448. Немає заперечень? Готові голосувати? Прошу підтримати та проголосувати.</p>
<p></p>
<p>12:48:50</p>
<p>За-242</p>
<p>Рішення прийнято. Дякую, шановні колеги.</p>
<p>Переходимо до наступного питання. Вам запропонований до розгляду проект Закону про внесення змін до Бюджетного кодексу України (реєстраційний номер 4100-д)</p>
<p>До трибуни запрошується голова підкомітету Комітету з питань бюджету Кузбит Юрій Михайлович.</p>
<p>Скажіть, будь ласка, хтось буде наполягати на правках? Багато людей. Почекайте. Правок багато, ми будемо іти по правках чи, може, просто визначити ті питання, на яких ви будете наполягати? Давайте так, якщо немає заперечень, по фракціях визначите, хто буде виступати.</p>
<p>Почекайте, я бачу, підніміть руку. Рубльов, бачу, "Слуга народу". Клочко, да? На підтвердження в кінці.</p>
<p>Шановні колеги, вас скільки людей? А можна тоді список? Прізвища і правки, добре?</p>
<p>"За майбутнє" буде наполягати на правках? Ні. "Довіра"? Ні. Да? Список тоді, правки і людина, хто. "Європейська солідарність"? Ні. "Батьківщина"? Не наполягають на правках. Шкрум дві правки. "Слуга народу"? Рубльов. Список дайте, будь ласка, мені теж.</p>
<p>Тоді розпочнемо, якщо немає заперечень, з "Батьківщини". Три правки – Волинець, дві правки Шкрум, так? Добре. Дякую.</p>
<p>Шкрум Альона Іванівна, правка 443.</p>
<p></p>
<p>12:51:15</p>
<p>ШКРУМ А.І.</p>
<p>Доброго дня, шановні колеги! Шкрум Альона, фракція "Батьківщина".</p>
<p>Я хотіла би попросити підтримати поправку 443. Це поправка, яка стосується насправді важливих процесів не лише для Бюджетного кодексу, але і для державної служби. Ми з вами в першому читанні прийняли закон про те, що люди, які на сьогодні мають виходити на пенсію в 65 років, вони можуть бути залишені на державній службі у зв'язку з особливими потребами державної служби за рішенням керівника, якщо вони не заперечують і хочуть працювати, ще на 1 рік.</p>
<p>На жаль, цей закон ми можемо не встигнути прийняти в другому читанні і підписати швидко. І тому до нас звертається велика кількість і державних органів, і службовців про те, щоб ми прийняли цю поправку зараз. Я би просила її підтримати. Вона не викликає заперечень ні у міжнародних партнерів, ні в інших наших колег. Я думаю, що вона є правильною. Я би просила підтримати, вкінці поставити 443 поправку, будь ласка, на підтвердження.</p>
<p>Дякую.</p>
<p></p>
<p>ГОЛОВУЮЧИЙ. Наполягаєте? А я так розумію, що фракції не заперечують щодо підтримки цієї правки, правильно? Не заперечують. Будь ласка, підготуйтесь до голосування.</p>
<p>Вона не врахована комітетом, але я так розумію, що колеги, в принципі, підтримують цю пропозицію.</p>
<p>Будь ласка, підготуйтесь до голосування. Шановні колеги, будь ласка, підготуйтесь до голосування. Запросіть народних депутатів до зали. Готові голосувати?</p>
<p>Ставлю на голосування правку 443. Автор наполягає. Я так розумію, багато фракцій не заперечують щодо цієї правки, правильно? Тоді прошу підтримати та проголосувати.</p>
<p></p>
<p>12:54:04</p>
<p>За-306</p>
<p>Рішення прийнято. Правка врахована.</p>
<p>Наступна правка Шкрум 444.</p>
<p></p>
<p>12:54:09</p>
<p>ШКРУМ А.І.</p>
<p>Колеги! Шкрум Альона, фракція "Батьківщина". Дякую вам за підтримку. Це була правильна поправка.</p>
<p>На цій поправці я не наполягаю, але я мушу її озвучити для того, щоб зала і українці розуміли, що у нас відбувається в державному управлінні, так само і в бюджетному процесі.</p>
<p>На сьогодні під час карантину у нас є новостворені державні органи, які не були створені до карантину, створені під час карантину, і жодна особа в цих державних органах не проходила ніякі конкурсні призначення, ніякі процедури перевірки. Тобто цілий державний орган призначається під столом за правилами так званого добору без критеріїв освіти, без критеріїв досвіду, без критеріїв навіть знання української мови, на жаль. І ми цілі державні органи бачимо створені в час карантину без конкурсних доборів, без жодних перевірок.</p>
<p>Це абсолютно неправильно, тому цю поправку я подавала. Це позиція нашої фракції, що всі державні органи новостворені мають бути призначені лише за процедурою відкритою, прозорою конкурсного відбору та достойних призначень. На жаль, цього не відбувається.</p>
<p></p>
<p>ГОЛОВУЮЧИЙ. Не наполягаєте, да, на голосуванні? Добре. Йдемо далі. Дякую.</p>
<p>Наступна, фракція "Голос". Цабаль. Правка номер… Дивіться, ми… Одна хвилина, правка 67 і правка 139, 67-а і 139-а.</p>
<p></p>
<p>12:55:49</p>
<p>ЦАБАЛЬ В.В.</p>
<p>Шановні колеги, прошу уваги. 67 правка – це про місцеве самоврядування, це про те, щоб нарешті зробити фінансово незалежними місцеві громади, щоб збільшити відрахування ПДФО з 60 до 65 відсотків для місцевих громад і з 40 до 45 відсотків для Києва.</p>
<p>Чому це важливо? Вся боротьба з коронавірусом відбувається на місцях, а місцеві громади недофінансовані, тому прошу підтримати. Шановні мажоритарники, шановні колеги, які вболівають за свої громади, Міністерство фінансів постійно недофінансовує місцеві бюджети, бо думає тільки про свій внутрішній центральний бюджет. Прошу, колеги, підтримати.</p>
<p>Дякую.</p>
<p></p>
<p>ГОЛОВУЮЧИЙ. Обидві правки було відхилено комітетом. Позиція комітету.</p>
<p></p>
<p>12:56:47</p>
<p>КУЗБИТ Ю.М.</p>
<p>Шановні колеги, дані правки відхилено із-за того, що реалізація такої пропозиції зумовить втрати доходів загального фонду держбюджету. Тому дану правку відхилено.</p>
<p></p>
<p>ГОЛОВУЮЧИЙ. Дякую.</p>
<p>Ставлю на голосування правку 67, комітетом відхилено. Прошу визначатись та голосувати.</p>
<p></p>
<p>12:57:18</p>
<p>За-186</p>
<p>Рішення не прийнято.</p>
<p>Наступна правка 139, комітетом вона відхилена. Ви виступили. Хвилину. Я не чую. Хвилину.</p>
<p></p>
<p>12:57:30</p>
<p>ЦАБАЛЬ В.В.</p>
<p>139-а – те саме, але тільки Києва стосується.</p>
<p></p>
<p>ГОЛОВУЮЧИЙ. Ставлю на голосування правку 139, комітетом вона відхилена. Прошу визначатись та голосувати.</p>
<p></p>
<p>12:58:01</p>
<p>За-146</p>
<p>Рішення не прийнято.</p>
<p>Наступна правка 313. 2 хвилини дайте Цабалю.</p>
<p></p>
<p>12:58:14</p>
<p>ЦАБАЛЬ В.В.</p>
<p>Шановні колеги, про що правки 313 і наступна 318, які підряд будемо голосувати. Це про справедливість місцевих бюджетів. Всі ми знаємо, що у нас громади, які спроможні, які заробляють багато грошей, а таких громад більшість, якщо у них коефіцієнт спроможності більше 1,1 – гроші у них держава забирає. Більше 50 відсотків грошей ідуть назад в центральні бюджети і це дуже погано. Тому що немає стимулів заробляти більше.</p>
<p>Різні міста України, різні громади, які мають спроможну владу, яка заводить інвесторів, створює робочі місця, після того, як вони починають бути самодостатніми, держава в них забирає гроші. Стимули залучати інвестиції, стимули створювати робочі місця зникають. І це дуже погано, як для цих громад, так взагалі для всієї децентралізації. Чому? Бо довгостроково ми, скажемо так, залишаємось на тому рівні, коли ти доходиш до якогось умовного фінансового забезпечення і далі все, далі місто перестає працювати.</p>
<p>Мої правки про те, щоб розширити коефіцієнти вирівнювання. Що це дасть? Це дасть нову мотивацію, новий поштовх для місцевих громад залучати більше грошей. Ті громади, які можуть це робити, вони зароблятимуть більше, вони інвестуватимуть у свої міста і розвиватимуть далі. А ті, що не можуть, у них також з'явиться мотивація заробляти, бо їм не буде все доплачувати держава.</p>
<p>Тому, колеги, якщо ви підтримуєте децентралізацію, якщо ви підтримуєте місцеве самоврядування, якщо ви за незалежність місцевих громад, прошу підтримати і 313 правку, і наступну 318-у..</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Готові голосувати? Позиція комітету давайте, 313-а, 318 правки.</p>
<p></p>
<p>13:00:23</p>
<p>КУЗБИТ Ю.М.</p>
<p>Шановні колеги, дана правка відхилена комітетом, тому що за висновком Мінфіну зміну діючих індексів доцільно переглядати за результатами виконання місцевих бюджетів у 2021 році та оцінкою фінансового забезпечення протягом року повноваження нових територіальних громад, виходячи з їх бюджетної спроможності. Тому в даний момент ця правка відхилена, її можна буде... до неї повернутися, до цього питання пізніше по результату, який був озвучений.</p>
<p>Дякую. Правка відхилена.</p>
<p></p>
<p>ГОЛОВУЮЧИЙ. Дякую.</p>
<p>Ставлю на голосування 313 правку. Комітетом вона не підтримана. Прошу визначатись та голосувати.</p>
<p></p>
<p>13:01:15</p>
<p>За-141</p>
<p>Рішення не прийнято.</p>
<p>318 правка. Ставлю її на голосування. Прошу визначатися та голосувати.</p>
<p></p>
<p>13:01:35</p>
<p>За-133</p>
<p>Рішення не прийнято.</p>
<p>Далі, представники "Голосу". Васильченко, 419 правка.</p>
<p></p>
<p>13:01:48</p>
<p>ВАСИЛЬЧЕНКО Г.І.</p>
<p>Галина Васильченко, фракція "Голос", 118 округ, Львівщина. Шановні народні депутати, я попрошу хвилинку уваги. Ця правка стосується зарахування акцизу з продажу пального, який станом на зараз зараховувався, власне, в місцеві бюджети, і з 21-го року його хочуть забрати з місцевих бюджетів. А це, нагадаю, в більшості ОТГ значна, дуже важлива стаття доходів у їхні місцеві бюджети. І я як депутат-мажоритарник дуже багато спілкуюся з громадами, і вони просто кричать про те, наскільки їм необхідно залишити цей акциз у місцеві бюджети. Я знаю, що дуже багато народних депутатів, зокрема мажоритарників, подавали аналогічні правки. Тому закликаю вас підтримати, проголосувати і показати органам місцевого самоврядування, що ми їх справді підтримуємо, а не лише словами говоримо про якісь речі. Прошу про підтримку.</p>
<p>Дякую.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>13:03:01</p>
<p>КУЗБИТ Ю.М.</p>
<p>Шановні колеги, дана правка є відхилена, і я поясню чому, комітетом. Зважаючи, що такий акцизний податок є джерелом дорожнього фонду, питання зарахування 13,44 відсотка акцизного податку з пального до бюджетів місцевого самоврядування пропонується врегулювати в інший спосіб.</p>
<p>Що ми пропонуємо? А саме в Законі про Державний бюджет шляхом розподілу 40 процентів обсягу субвенцій, що надаються обласним бюджетам на дороги, розподілити між бюджетами місцевого самоврядування по протяжності вулиць і доріг комунальної власності.</p>
<p>Що це означає? Шановні колеги, у нас є спеціальний дорожній фонд, який розподіляється певним чином: 35 відсотків якого йде на місця в області. Ми пропонуємо 35 відсотків цих коштів, які будуть надходити в області на місця, з них 40 відсотків направляти виключно на будівництво доріг комунальної власності і місцевого значення. Раніше такої норми не було.</p>
<p>В чому плюси? Ми даємо…</p>
<p></p>
<p>ГОЛОВУЮЧИЙ. Дякую. Час вичерпано.</p>
<p>Готові голосувати? Ставлю на голосування правку 419 народного депутата Васильченко. Комітетом не була підтримана. Готові? Прошу голосувати.</p>
<p></p>
<p>13:04:44</p>
<p>За-236</p>
<p>Рішення прийнято, правка врахована.</p>
<p>Наступна правка номер 12. Стефанишина.</p>
<p></p>
<p>13:04:58</p>
<p>СТЕФАНИШИНА О.А.</p>
<p>Пане Голово, у мене шість правок. Можна мені 3 хвилинки дати і потім їх шість поставити, щоб я кожну не говорила.</p>
<p></p>
<p>ГОЛОВУЮЧИЙ. Вибачте, давайте 2 хвилини, і у вас потім там шість правок, ми проголосуємо. Нормально? 2 хвилини, будь ласка, дайте Ользі Анатоліївні.</p>
<p></p>
<p>13:05:16</p>
<p>СТЕФАНИШИНА О.А.</p>
<p>Шановні колеги, правки, про які зараз піде мова, тісно пов'язані між собою, вони стосуються закупівлі життєво важливих ліків за кошти державного бюджету.</p>
<p>Яка зараз ситуація. Щороку, якщо закупівля ліків відбувається невчасно або якщо ліки, або вакцини замовляються в цьому році, а мають приїхати в наступному, всі кошти наприкінці року згорають. Ситуація, яка відбулася цього року за керівництва пана Степанова, довела, що кілька мільярдів гривень на закупівлю ліків у нас просто наприкінці року згорять через недолугу роботу Міністерства охорони здоров'я.</p>
<p>Друге. Деякі ліки дійсно виробляються довго. Вакцини виробляються по 2 роки. Ми своїми правками, які одноголосно підтримав Комітет з питань здоров'я нації, вносимо правки в державний кодекс для того, щоб дозволити брати на себе довгострокові зобов'язання при закупівлі ліків і вакцин. Що це означає? Що цього року ми можемо замовити ті чи інші ліки, і лише, коли вони будуть виробленні, ми за них заплатимо. Бо зазвичай в кінці року Міністерство охорони здоров'я зливає мільярди гривень на рахунки інших організацій, тільки щоб ці ліки не згоріли. Якщо ми дозволимо Міністерству охорони здоров'я брати довгострокові зобов'язання, це не буде відбуватися.</p>
<p>Ми говорили про це і з міністром фінансів, який тут присутній, піднімали це питання на комітеті. Ці шість дуже важливих правок допоможуть ефективно, нарешті, в Україні здійснювати державні закупівлі ліків, не зливати наприкінці року державні гроші як передоплату, а оплачувати ці ліки тоді, коли вони будуть вироблені і зможуть заїхати в Україну.</p>
<p>Дуже-дуже прошу вас підтримати ці правки, вони надзвичайно важливі для українських пацієнтів, бо цього року вони взагалі без ліків можуть лишитися через цього Степанова, який закупівлі не вміє проводити.</p>
<p></p>
<p>ГОЛОВУЮЧИЙ. Дякую.</p>
<p>Позиція комітету, одна хвилина.</p>
<p></p>
<p>13:07:34</p>
<p>КУЗБИТ Ю.М.</p>
<p>Шановні колеги, дану правку ми просимо відхилити.</p>
<p>Належить відмітити, що є ряд пов'язаних пропозицій: 12, 40, 41, 124, 125, 132, 137, 366, 436 – згідно з якими пропонується процедура для середньострокових зобов'язань у сфері охорони здоров'я.</p>
<p>Але за висновком Мінфіну питання щодо можливості укладення довгострокових договорів зобов'язань у сфері охорони здоров'я на сьогодні може бути вирішено в рамках чинного законодавства, без внесення змін до кодексу. Зокрема, Наказом Мінфіну № 309 про порядок реєстрації та обліку бюджетних зобов'язань визначені процедури для реалізації розпорядником, одержувачем бюджетних коштів, довгострокових зобов'язань. Тобто Кабмін тим більше підтверджує, що вони готові внести в даний наказ відповідні зміни, якщо вони будуть потрібні для врегулювання даного питання.</p>
<p>Дякую. Правка відхилена.</p>
<p></p>
<p>ГОЛОВУЮЧИЙ. Дякую.</p>
<p>Ставлю на голосування правки по черзі.</p>
<p>Правка номер 12 народного депутата Стефанишиної, комітетом відхилена. Прошу визначатись та голосувати.</p>
<p></p>
<p>13:08:51</p>
<p>За-254</p>
<p>Рішення прийнято. Правка врахована.</p>
<p>41 правка, комітетом не підтримується.</p>
<p>Шановні колеги, я так розумію, що інші немає сенсу голосувати. Правильно? Є? Вони ж однотипні. Ні?</p>
<p>Ставлю на голосування 41 правку, комітетом відхилена. Прошу голосувати.</p>
<p></p>
<p>13:09:30</p>
<p>За-268</p>
<p>Рішення прийнято. Правка врахована.</p>
<p>125 правка, теж необхідно голосування?</p>
<p>Ставлю на голосування 125 правку. Комітетом відхилена? Прошу визначатися та голосувати.</p>
<p></p>
<p>13:10:00</p>
<p>За-293</p>
<p></p>
<p align=center>Веде засідання заступник Голови Верховної Ради України</p>
<p align=center>КОНДРАТЮК О.К.</p>
<p></p>
<p>ГОЛОВУЮЧА. Рішення прийнято. Дякуємо.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>ГОЛОВУЮЧИЙ. 132 правка, комітетом не підтримана. Готові голосувати?</p>
<p>Ставлю на голосування правку номер 132. Прошу голосувати.</p>
<p></p>
<p>13:10:29</p>
<p>За-311</p>
<p>Правка підтримана, правка врахована.</p>
<p>137 правка. 137-а чи 437-а? Мікрофон включіть Стефанишиній.</p>
<p></p>
<p>13:10:43</p>
<p>СТЕФАНИШИНА О.А.</p>
<p>137 правка.</p>
<p></p>
<p>ГОЛОВУЮЧИЙ. 137 правка, комітетом не підтримана. Готові голосувати?</p>
<p>Ставлю її на голосування. Прошу голосувати.</p>
<p></p>
<p>13:11:06</p>
<p>За-324</p>
<p>Рішення прийнято. Правка врахована.</p>
<p>440 правка, крайня правка Стефанишиної, комітетом не підтримана. Прошу голосувати. На врахування правки голосуємо.</p>
<p></p>
<p>13:11:29</p>
<p>За-319</p>
<p>Рішення прийнято. Правка врахована.</p>
<p>Шановні колеги, у мене ще є від "Довіри" і від "Слуга народу" правки. Більше ніхто не наполягає на правках? Дякую.</p>
<p>"Довіра", 151 правка, Білозір. Немає?</p>
<p></p>
<p>13:11:49</p>
<p>БІЛОЗІР Л.М.</p>
<p>Її вже врахували по акцизу – 151-у і 155-у від групи "Довіра".</p>
<p></p>
<p>ГОЛОВУЮЧИЙ. 342 правка… 343-я, вибачте, Білозір. Не наполягаєте вже теж?</p>
<p></p>
<p>БІЛОЗІР Л.М. Це по санаторним школам-інтернатам. Я прошу все ж таки врахувати цю правку, тому що у нас зараз шість санаторних шкіл-інтернатів, і ми, в принципі, проголосували законопроект, який дає можливість їх зберегти в цьому році, але чомусь в Бюджетному кодексі це не передбачили. Тобто я все ж таки прошу врахувати фінансування санаторних шкіл, які вже ми їм дозволили з осені існувати і вони вже працюють, це 16 тисяч дітей, які там навчаються, це медичний персонал, це педагоги. Тому ми не можемо серед року взяти і не дати їм кошти на наступний рік.</p>
<p>Тому я прошу підтримати санаторні школи-інтернати, проголосувати за цю правку.</p>
<p></p>
<p>ГОЛОВУЮЧИЙ. Дякую.</p>
<p>Наполягаєте на правці? Юрій Михайлович, будь ласка, від комітету.</p>
<p></p>
<p>13:13:01</p>
<p>КУЗБИТ Ю.М.</p>
<p>Позиція комітету. Ми просимо правку відхилити. Законом "Про повну загальну середню освіту" не визначений такий тип навчального закладу, як санаторна школа. Це питання вчора обговорювалась на комітеті, і, в принципі, Комітет з питань освіти разом з Кабміном домовились, що вони дійдуть до згоди з цього приводу. До того це фінансувалося, я думаю, що буде без всяких проблем фінансуватися і в майбутньому. Тому на даний момент немає сенсу в підтримці цієї правки. Правка відхилена.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ставлю на голосування 343 правку, комітетом вона не підтримана. Прошу визначатись та голосувати.</p>
<p></p>
<p>13:13:52</p>
<p>За-214</p>
<p>Рішення не прийнято. Правка не врахована.</p>
<p>277 правка Білозір.</p>
<p></p>
<p>13:14:00</p>
<p>БІЛОЗІР Л.М.</p>
<p>Це також правка, яка була пов'язана із санаторними школами-інтернатами.</p>
<p>Колеги, я вас прошу зафіксувати, ми прийняли закон, яким дозволили... до речі, закон відхили від всіх фракцій, прийняли закон від "Слуга народу", від Юлії Гришиної, який дозволяє цим школам існувати, і ми продовжили на рік період трансформації. Що ж ми робимо? Я вас прошу все ж таки одуматися і підтримати санаторні школи-інтернати, адже ми вже це проголосували, просто в Бюджетний кодекс не внесли і не передбачили взагалі як такі санаторні школи-інтернати, які в цьому році існують.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>13:14:43</p>
<p>КУЗБИТ Ю.М.</p>
<p>Шановні колеги, позиція комітету: відхилити дану правку. На даний момент пропонується врегулювати це питання змінами до пункту 50 розділу VI кодексу, згідно з яким продовжено порядок фінансування таким самим, який діяв у 2019 році. Тому дану правку відхилено.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Наполягаєте на голосуванні? Ставлю на голосування 277 правку, комітетом не підтримана. Прошу голосувати.</p>
<p></p>
<p>13:15:27</p>
<p>За-238</p>
<p>Правка врахована.</p>
<p>420 правка, Бакунець. Наполягаєте чи вже немає сенсу? Зняли питання. Дякую.</p>
<p>Мазурашу, 273-я, 274 правки. Дайте дві... одну хвилину, да, і ми проголосуємо правку.</p>
<p></p>
<p>13:15:51</p>
<p>МАЗУРАШУ Г.Г.</p>
<p>Георгій Мазурашу, Комітет з питань молоді та спорту. Ці правки стосуються того, щоби фінансувалася культура і спорт на рівні не менше 4 відсотків загального обсягу доходів відповідних бюджетів. Це важливі соціальні стандарти, які мають бути гарантовані державою і не мають залежати від спроможності місцевих бюджетів і волі відповідних керівників та депутатів.</p>
<p>Дуже прошу колег підтримати цю правку і проголосувати за гарантоване фінансування. На даний час у нас і закриваються спортивні школи, і так далі, тому що це все потрапило у залежність від спроможності і бажання місцевого керівництва і депутатів. Треба гарантувати ці важливі соціальні стандарти. Прошу підтримати ці правки.</p>
<p>Дякую.</p>
<p></p>
<p>ГОЛОВУЮЧИЙ. Просите підтримати ці правки?</p>
<p>Юрій Михайлович.</p>
<p></p>
<p>13:16:50</p>
<p>КУЗБИТ Ю.М.</p>
<p>Ні-ні. Шановні колеги, дана правка комітетом відхилена у зв'язку з тим…</p>
<p></p>
<p>ГОЛОВУЮЧИЙ. Ні, давайте не по другому… Позиція комітету – відхилити?</p>
<p></p>
<p>КУЗБИТ Ю.М. Відхилити, да.</p>
<p></p>
<p>ГОЛОВУЮЧИЙ. Ставлю на голосування правку 273. Комітетом вона не підтримана. Прошу визначатися та голосувати.</p>
<p></p>
<p>13:17:22</p>
<p>За-174</p>
<p>Рішення не прийнято. Правка не врахована.</p>
<p>Наступна правка 274. 274-а. Ставлю на голосування правку 274, комітетом не підтримана. Прошу визначатися та голосувати.</p>
<p></p>
<p>13:17:54</p>
<p>За-158</p>
<p>Рішення не прийнято. Правка не врахована.</p>
<p>Рубльов. 147 правка.</p>
<p></p>
<p>13:18:03</p>
<p>РУБЛЬОВ В.В.</p>
<p>Шановні колеги, 20 виборчий округ, Волинська область. Прошу поставити на врахування правку 147 щодо збереження зарахування частини 13,44 відсотка акцизного податку з виробленого в Україні та ввезеного на митну територію України пального до загального, місцевих бюджетів.</p>
<p>Сьогодні місцеві бюджети потребують, як ніколи, щоб ці кошти залишилися. І я розумію, що колеги десь хочуть перебивати, але дивляться на нас вся Україна, всі голови ОТГ і громади. Ці кошти, як ніколи, необхідні, тому що вони використовуються якраз у боротьбі з COVID на підтримки ініціатив інфраструктурних проектів.</p>
<p>Я просив би шановних колег в сесійній залі підтримати, тому що це очікують наші громади. Процес децентралізації, який ми завершили, ми завершували для наших людей, які живуть в наших громадах. Прошу підтримати.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>13:19:01</p>
<p>КУЗБИТ Ю.М.</p>
<p>Шановні колеги, дана правка відхилена, тим більше вже була проголосована правка про акциз 13,44. Але на даний момент ми пропонуємо, і комітет підтримав зовсім іншу модель розподілу цих грошей. Ми пропонували 40 відсотків від дорожньої субвенції розділяти на всі дороги комунальної власності на місцях, щоб отримали всі громади новостворені, не тільки ті, де є заправочний пістолет, де є заправка, а всі повністю. Крім того, хочу вам зазначити, що 7,5 мільярда в тому році був паливний акциз, в цьому році ми пропонували 8,8 мільярда розділити між всіма пропорційно і справедливо. Тому ця правка відхиляється комітетом і не підтримується.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Я правильно розумію, що ми одну правку вже таку проголосували сьогодні?</p>
<p>Ставлю на голосування правку 147, комітетом не підтримана, автор наполягає. Прошу голосувати.</p>
<p></p>
<p>13:20:19</p>
<p>За-304</p>
<p>Правка врахована 147-а. Дякую.</p>
<p>Шановні колеги, всі по фракціях. Ні.</p>
<p>Наступна правка 152, Фріс. Прошу надати слово.</p>
<p></p>
<p>13:20:45</p>
<p>ФРІС І.П.</p>
<p>Пан Голово, аналогічна правка до правки Рубльова, я думаю, що змісту абсолютно немає. Я дякую колегам за те, що вони підтримали правку, яка дозволить місцевим громадам зберегти кошти і боротися з COVID за реальні гроші, які будуть у них в громадах.</p>
<p>Дякую вам, ви всі молодці.</p>
<p></p>
<p>ГОЛОВУЮЧИЙ. 152 правка. Готові голосувати?</p>
<p>Ставлю на голосування 152 правку. Готові голосувати? <i>(Шум у залі)</i></p>
<p>Ні. Шановні колеги, ми домовлялися. Якщо вас не було в залі, коли всі фракції давали свої пропозиції по поправках, якщо я зараз дам вам, усі прийдуть, скажуть, дайте мені ще.</p>
<p>152 правка. Не треба голосувати. Дякую.</p>
<p>Шановні колеги, всі правки на підтвердження, на врахування, вибачте, ми пройшли. Ще залишилось чотири правки на підтвердження. Готові?</p>
<p>Правка... Давайте так, Андрій Андрійович Клочко, тут чотири правки, я вам 2 хвилини даю, і переходимо до голосування.</p>
<p></p>
<p>13:22:25</p>
<p>КЛОЧКО А.А.</p>
<p>Добрий день, шановні колеги! Ми з вами в минулому році брали зобов'язання перед бізнесом, перед забудовниками про те, що ми – і фракція, і Президент – ми з вами всі р'яно і дуже гаряче підтримували Doing Business, що не буде пайової участі. Так сталося, що в цьому бюджеті в цю ніч з'явилися правки номер 445, 446, 447 та 48, і вони хочуть повернути дану пайову участь знову.</p>
<p>Шановні колеги, я прошу, ставлю ці правки на підтвердження і прошу їх провалити. Прошу визначатися з даним питанням і не робити за стінами і комітетах ні економіки, ні нашого комітету. Я щиро вдячний, тому прошу дані правки, які ставляться на підтвердження, не підтримувати.</p>
<p></p>
<p>ГОЛОВУЮЧИЙ. У нас немає "провалити". Добре. У нас немає. Давайте не давити на зал, добре?</p>
<p>Позиція комітету.</p>
<p></p>
<p>13:22:36</p>
<p>КЛОЧКО А.А.</p>
<p>Шановні колеги, дані правки були враховані. Якраз сплата оцієї пайової участі і є допомога місцевим громадам зараз у тяжкому економічному стані. Тому просимо підтримати.</p>
<p></p>
<p>ГОЛОВУЮЧИЙ. Готові голосувати? 445 правка. Не кричіть, будь ласка, шановні колеги. Не кричіть.</p>
<p>445 правка комітетом відхилена. Прошу голосувати. Вибачте, комітетом підтримана, комітет її врахував. Ставлю її на підтвердження. Прошу голосувати.</p>
<p>Вона, почекайте, зупиніть голосування. Зупиніть голосування. Ще раз говорю, ці чотири правки були підтримані комітетом, вони були враховані. Зараз вони ставляться на підтвердження.</p>
<p>Ставлю на голосування правку 445. Прошу голосувати.</p>
<p></p>
<p>13:24:51</p>
<p>За-137</p>
<p>Правка відхилена.</p>
<p>446 правка. Прошу голосувати. Ставиться також на підтвердження.</p>
<p></p>
<p>13:25:11</p>
<p>За-132</p>
<p>447 правка, комітетом підтримана і врахована. Ставлю її на голосування.</p>
<p></p>
<p>13:25:38</p>
<p>За-116</p>
<p>Рішення не прийнято. Правка відхилена.</p>
<p>І 448 правка, комітетом врахована. Ставлю її на голосування, на підтвердження. Прошу голосувати.</p>
<p></p>
<p>13:26:07</p>
<p>За-108</p>
<p>Рішення не прийнято. Правка відхилена.</p>
<p>Всі правки пройшли. Іван Іванович, ну, дивіться, так не робиться. Фракції, кожна принесла свій список правок, домовлялися. Зараз інші прийдуть. При всій повазі.</p>
<p>Шановні колеги, будь ласка, підготуйтесь до голосування за закон у цілому.</p>
<p>Шановні колеги, будь ласка, підійдіть керівники депутатських фракцій та груп сюди на хвилинку.</p>
<p>Шановні колеги, переходимо до голосування. Будь ласка, займіть свої місця, підготуйтеся до голосування. За закон у цілому Це зміни до Бюджетного кодексу, це дуже важливе питання. Без нього ми не зможемо перейти до розгляду бюджету. Будь ласка, займіть свої місця.</p>
<p>Готові голосувати? Шановні колеги, ставлю на голосування пропозицію про прийняття в другому читанні... Ставлю на голосування пропозицію про прийняття в другому читанні та в цілому з необхідними техніко-юридичними правками проект Закону про внесення змін до Бюджетного кодексу України (реєстраційний номер 4100-д). Готові голосувати? Готові? Прошу підтримати та проголосувати.</p>
<p></p>
<p>13:31:45</p>
<p>За-311</p>
<p>Рішення прийнято. Закон прийнятий в цілому.</p>
<p>Наступне питання порядку денного. Шановні колеги, переходимо до розгляду проекту закону…</p>
<p>Вибачте. Зараз в рамках перемовин, які були з представниками депутатських фракцій та груп та профільним комітетом, я зараз оголошую перерву на 15 хвилин. Я поясню чому. Згідно тих рішень, які були прийняті під час голосування за Бюджетний кодекс, і тих правок треба, щоб комітет збалансував бюджет для того, щоб ми його спокійно могли проголосувати. Немає заперечень?</p>
<p>Шановні колеги, я даю доручення комітету терміново зібратися і провести засідання з врегулювання питань, пов'язаних з Державним бюджетом України на 2021 рік у зв'язку з тими пропозиціями, які були підтримані народними депутатами України під час голосування за зміни до Бюджетного кодексу.</p>
<p></p>
<p align=center><i>(Після перерви)</i></p>
<p></p>
<p>14:27:16</p>
<p>ГОЛОВУЮЧИЙ. Шановні колеги, будь ласка, хвилинку уваги. Зараз засідає комітет бюджетний, але питання, які потребують доопрацювання у зв'язку з рішеннями, які були прийняті під час розгляду законопроекту 4100-д, їх трохи більше. Плюс є неузгодженості, які також треба буде врахувати.</p>
<p>Надійшла пропозиція від представників депутатських фракцій та груп, я так розумію, практично всіх, щоб ми оголосити перерву до 16-ї години. До 16-ї. <i>(Шум у залі)</i></p>
<p>Ви не хочете підтримати бюджет, ви не хочете забезпечити державу фінансуванням на наступний рік? Я зрозумів. Працювати, бачите, колеги закликають працювати. Григорій Миколайович Мамка, ну, як, ну, один народний депутат і не хоче працювати. Ну, хіба так можна?</p>
<p>Для цього нам треба рішення Верховної Ради – 226 голосів. Будь ласка, підготуйтесь до голосування, запросіть народних депутатів до зали.</p>
<p>Будь ласка, підготуйтесь до голосування. Всі готові працювати?</p>
<p>Голосувати всі готові?</p>
<p>Шановні колеги, ставлю на голосування пропозицію про перерву до 16:00, про перерву у пленарному засіданні. Немає заперечень? Немає. Навіть Нестор Іванович підтримує. Дякую, Несторе Івановичу, вам за позицію державницьку.</p>
<p>Готові голосувати? Прошу підтримати та проголосувати.</p>
<p></p>
<p>14:30:42</p>
<p>За-293</p>
<p>Рішення прийнято. Оголошується перерва до 16:00. Дякую.</p>
<p></p>
<p align=center><i>(Після перерви)</i></p>
<p></p>
<p>17:06:02</p>
<p>ГОЛОВУЮЧИЙ. Шановні колеги! Будь ласка, голови фракцій, підійдіть до президії. <i>(Шум у залі) </i> Працюємо, працюємо.</p>
<p>Запросіть, будь ласка, народних депутатів до зали.</p>
<p>Шановні колеги, повертаємося до нашої роботи. Будь ласка, займіть свої місця.</p>
<p>Шановні колеги, сьогодні, 15 грудня…</p>
<p>Пане Мандзій, шановні народні депутати! Жмеренецький, Мандзій, давайте тут!</p>
<p>Сьогодні, 15 грудня 2020 року, Верховною Радою України був прийнятий в другому читанні та в цілому як Закон проект Закону про внесення змін до Бюджетного кодексу України (реєстраційний номер 4100-д). Відповідно до статті 131 Регламенту Верховної Ради України нам необхідно усунути деякі неузгодженості у певних положеннях зазначеного закону. Пропозиції щодо усунення неузгодженостей вам надані в електронному вигляді. Якщо не буде заперечень, то я поставлю цей документ на голосування для прийняття. Чекайте, я запрошу до трибуни перед голосуванням представника комітету.</p>
<p>Олександр Миколайович Трухін, будь ласка, щодо 131-ї, щодо двох правок, які були запропоновані для узгодження. Мається на увазі, правки, які були проголосовані, пана Рубльова… Тримайте 131-у.</p>
<p>Будь ласка, включіть мікрофон, 2 хвилини. Олександр Миколайович, треба встигнути в час.</p>
<p></p>
<p>17:19:23</p>
<p>ТРУХІН О.М.</p>
<p>Дякую. 15 грудня зібрався комітет і внесені такі правки. За такої ситуації, зважаючи на підтримку на пленарному засіданні Верховної Ради постійного механізму зарахування до бюджету зазначених надходжень, для врегулювання наведених змін… відносин у тексті прийнятого законопроекту пропонується виключити пункт 43-3 розділу VI "Прикінцеві та перехідні положення" Бюджетного кодексу України у пункті 48 першого ухваленого закону.</p>
<p>Розділ І прийнятого закону доповнити новим пунктом стосовно внесення змін до частини третьої статті 29 Бюджетного кодексу України такого змісту:</p>
<p>"Пункти 1 та 2 частини третьої статті 29 Бюджетного кодексу України викласти в такій редакції: "Акцизний податок з виробленого в Україні пального і транспортних засобів, крім акцизного податку, визначеного пунктом 6 частини першої статті 66 та пунктом 16 прим. 1 частини першої статті 64 цього кодексу."</p>
<p>Друге. Акцизний податок з ввезених на митну територію України пального і транспортних засобів, крім акцизного податку, визначених пунктом 16 прим. 2 частини першої статті 64 цього кодексу.</p>
<p>Третє. У прийнятому законі зміни до статті 64 Бюджетного кодексу України слова "бюджетів сіл, селищ та міст" замінити словами "відповідних бюджетів місцевого самоврядування".</p>
<p>Додаток, порівняльна таблиця до окремих положень Закону України "Про внесення змін до Бюджетного кодексу України" вам роздано, узгоджений, на двох аркушах.</p>
<p>Дякую.</p>
<p></p>
<p>ГОЛОВУЮЧИЙ. Дякую, Олександре Миколайовичу.</p>
<p>Всі зрозуміли? Тут немає обговорення. Це не з мотивів. Я вам доповідаю, він тільки що сказав, що було дві правки. Одна правка була з голосу, одна правка була Рубльова. Я не пам'ятаю, хто автор з голосу був. Васильченко і Рубльов. Одна правка передбачала повернення так званого акцизу на рік, правка Рубльова була – на необмежений час. Комітет розглянув ці дві правки і запропонував нам зараз підтримати, але це суперечить, якщо дві правки в законі. Комітет запропонував нам зараз підтримати правку фактично в тій редакції, яка була запропонована Рубльовим, тому що вона більш широко покриває питання. Немає ж заперечень, правильно я розумію? Немає.</p>
<p>Готові голосувати? Будь ласка, запросіть народних депутатів до зали, підготуйтесь до голосування. Готові?</p>
<p>Ставлю на голосування пропозиції, які внесені мною, щодо усунення неузгодженості у тексті прийнятого Закону про внесення змін до Бюджетного кодексу України (реєстраційний номер 4100-д). Готові голосувати? Прошу підтримати та проголосувати.</p>
<p></p>
<p>17:22:45</p>
<p>За-320</p>
<p>Рішення прийнято. Дякую, шановні колеги.</p>
<p>Переходимо до наступного питання порядку денного. Вам запропонований до розгляду проект Закону України про Державний бюджет України на 2021 рік (реєстраційний номер 4000) у другому читанні. Відповідно до Регламенту пропонується наступний порядок розгляду цього питання: доповідь міністра фінансів України Сергія Михайловича Марченка щодо доопрацьованого з урахуванням бюджетних висновків Верховної Ради України проекту бюджету на 2021 рік – до 10 хвилин (можна швидше); відповіді міністра фінансів на запитання – до 6 хвилин; доповідь заступника голови Комітету з питань бюджету Трухіна Олександра Миколайовича – до 5 хвилин; відповідь на запитання заступника голови комітету – до 6 хвилин; виступи представників депутатських фракцій і груп – до 14 хвилин. По 2 хвилини домовились, ваші колеги були, домовились по 2 хвилини від фракцій та групи. І 6 хвилин – на виступи від народних депутатів. Після цього переходимо до голосування. Немає заперечень? Немає.</p>
<p>До слова запрошується міністр фінансів України Сергій Михайлович Марченко.</p>
<p></p>
<p>17:24:15</p>
<p>МАРЧЕНКО С.М.</p>
<p>Шановний Дмитро Олександровичу, шановні народні депутати! Цього року ми готували бюджет у принципово іншій економічній ситуації у країні і світі. Нашими стартовими позиціями були: падіння ВВП, дефіцит бюджету – 7,5 відсотка ВВП, падіння промислового виробництва, невиконання планових показників за доходами – 44 мільярди гривень та коронакриза.</p>
<p>Все це змусило нас посилювати бюджетні акценти, які визначають рівень соціальної захищеності суспільства. І на цьому ми зважали на власні сили і наявний потенціал. Ми довели… Це коли навесні в критичних умовах акумулювали необхідні кошти і змогли відповісти на COVID-виклик, і коли змогли за півроку надолужити відставання у бюджетних доходах у розмірі 44 мільярди гривень, яке у нас було на 1 травня.</p>
<p>Завдяки оптимізації і підвищення активності роботи податкової і покращенню адміністрування податків, та руйнуванню схеми "скруток" ПДВ ми повністю закрили цей розрив. Річний розпис бюджету по доходах уже виконано і навіть перевиконано податковою службою порівняно з минулим роком. Та не дивлячись навіть на коронакризу, це без затримок у відшкодуванні ПДВ чи наперед зібраних податків. Митниця також має забезпечити виконання планових показників, навіть якщо комусь здається це складним, такі сьогоднішні реалії. Поставлені задачі треба вчитись виконувати.</p>
<p>При цьому для України дуже важлива підтримка міжнародних фінансових організацій і наших міжнародних партнерів. Нам вдалося зберегти довіру і підтримку міжнародних партнерів. Свідчення цього – 600 мільйонів євро макрофінансової допомоги від ЄС, отримані минулого тижня. Вчора було підписано Угоду зі Світовим банком про Друге додаткове фінансування на подолання наслідків пандемії у розмірі 300 мільйонів доларів США. Вже цього року отримаємо 170 мільйонів доларів США.</p>
<p>Бюджет наступного року... Ми минулого тижня оголосили прайс на черговий публічний випуск єврооблігацій. Розрахункова доходність у 6,2 відсотка найнижча за публічними єврооблігаціями в доларах США за історію України.</p>
<p>Також повертається попит іноземних інвесторів на український ринок ОВДП. Лише за минулий тиждень портфель нерезидентів збільшився на понад 2 мільярди гривень.</p>
<p>Сьогодні у нас черговий рекордний аукціон. Ми продовжуємо рухатися в рамках програми з Міжнародним валютним фондом. У процесі доопрацювання бюджету на 2021 рік Міністерство фінансів проводить консультації з Міжнародним валютним фондом щодо формування спільного бачення основних бюджетних показників, рамки доходів, видатків і дефіциту. В цілому параметри бюджету 2021 року збігаються з оцінками фахівців фонду. Все це свідчить про те, що ми рухаємося в правильному напрямку, і країна дотримується обраного курсу на підтримку зростання фінансової стабільності та економічного зростання.</p>
<p>Бюджет наступного року – це наша дорожня карта, це фундамент для подальшої розбудови нашої країни, це можливості для її розвитку. При підготовці бюджету до другого читання ми ґрунтовно опрацювали близько 2,5 тисяч правок народних депутатів, значну частину їх враховано з огляду на пріоритетність видатків, наявної можливості ресурсної частини бюджету та стану національної економіку. Загалом в рамках бюджетних висновків враховано парламентські пропозиції на суму більше 14 мільярдів гривень.</p>
<p>При підготовці проекту державного бюджету до другого читання для нас було важливим зберегти визначені Президентом України та урядом пріоритети, які були підтримані народними депутатами, і при цьому знизити рівень дефіциту держбюджету, дотримавшись принципів збалансованості і реалістичності. У результаті дефіцит сектору загального державного управління щодо ВВП зменшується з 5,8 відсотка до 5,24 відсотка, а дефіцит державного бюджету – з 6 відсотків до 5,5 відсотка і становить 246,6 мільярда гривень. Ми знизили дефіцит бюджету між першим і другим читанням на 23,7 мільярда гривень.</p>
<p>У порівнянні з 2020 роком ми на 2 відсотки зменшили цей показник, це сума 52 мільярди гривень. У середньостроковій перспективі плануємо поступове зниження дефіциту бюджету до 4-4,5 відсотка ВВП в 22-му році і до 3-3,5 відсотка ВВП у 23-му році.</p>
<p>Дохідна частина бюджету збільшена порівняно з першим читанням на 21 мільярд гривень і передбачена у сумі 1 трильйон 92 мільярди гривень. Це реальні кошти, які планує отримати держава в наступному році, не підвищуючи податків і не здійснюючи тиск на бізнес.</p>
<p>Хочу ще раз наголосити, що дохідна частина розрахована на реальному макропрогнозі і підкріплена детальними розрахунками, які були надані депутатам у відповідності з вимогами Бюджетного кодексу.</p>
<p>Щодо видаткової частини. При доопрацюванні ми врахували збільшення видатків на 13,5 мільярда гривень. Таким чином видатки держбюджету передбачені в сумі 1 трильйон 347 мільярдів гривень. Цієї суми достатньо для фінансування всіх пріоритетних потреб нашої держави. Кожна гривня платників податків буде використана ефективно і за цільовим призначенням.</p>
<p>У бюджеті на наступний рік також передбачено: зростання видатків на охорону здоров'я; на закупівлю вакцин від COVID-19; на підвищення мінімальної заробітної плати; на індексацію пенсій та доплат пенсіонерам віком 75 плюс; підвищення заробітних плат лікарям на 30 відсотків та вчителям на 26 відсотків; розвиток якісної освіти, достойна підтримка сфери культури, спорту та цифровізації; розвиток програми "Доступні кредити 5-7-9" та портфельні гарантії на розвиток регіонів; видатки на потреби національної безпеки та оборони зростають до рекордного рівня 5,93 відсотка валового внутрішнього продукту.</p>
<p>Суттєве фінансування отримає інфраструктурний напрямок. З яких 89 мільярдів складає "Велике будівництво", 4,5 мільярда – оновлення залізниць і нові вагони, 2,4 мільярда гривень – розвиток аеропортів. Загалом капітальні видатки державного бюджету на 21-й рік при підготовці до другого читання було збільшено на 10,2 мільярда гривень до 100 мільярдів гривень, що буде стимулом для розвитку економіки країни.</p>
<p>Ми вважаємо кошторис 2021 року бюджетом можливостей для розвитку, який витримає фінансові позиції країни під час пандемії і закладає резерви для руху вперед. Ми ретельно порахували всі економічні можливості: резерви щодо адміністрування податків, зокрема за рахунок боротьби з тіньовим сектором.</p>
<p>На сьогодні не може бути в бюджеті місця для популізму і демагогії. Розумію, що при опрацюванні бюджету інтереси в своїй галузі завжди відчутніші аніж чужі. Щоразу напередодні парламентського розгляду проекту бюджету стає лінією протистояння. Ми вимушені опанувати всім тим, хто необґрунтовано хоче ощасливити окремі галузі за рахунок інших. Ми вимушені бути принциповими аби фінансово забезпеченою почувалася країна. Держава має бути справедливою щодо усіх громадян і суспільних потреб без поділу на своїх і чужих. Те, що раніше вважалось верхньою межею норми, сьогодні відрізано червоними лініями. Український політикум мусить сприйняти цільові вимоги життя. Саме збалансованість бюджетних видатків є запорукою справедливого ставлення держави для кожного громадянина. Водночас, коли окремі високопосадовці публічно ставлять цей принцип і сумнів, виправдовуючись чи пандемією, чи порушенням прав інших громадян, ми це не можемо толерувати.</p>
<p>Я вважаю неприпустимим політичні спекуляції на пандемічних настроях у суспільстві. Спроби заробити політичні бонуси на болісній країні темі, порушують професійну людську етику. Застерігаюсь прийняття бюджету виключно як антикризового кошторису. Попри загальну антипандемічну налаштованість у документі ми заклали перспективні стратегічні лінії.</p>
<p>Ще раз хочу наголосити, що в Міністерстві фінансів немає друкарського верстату, який друкує гроші. Ми б з радістю хотіли підвищити в рази зарплати і медикам, і освітянам, і нашим воїнам, які тримають оборону нашої країни, але ми повинні тримати баланс і виходити з реальних можливостей нашої економіки. Тому я прошу вас підтримати сьогодні цей проект Державного бюджету.</p>
<p>Країна має увійти в новий рік з чинним бюджетом, аби мати інструмент для трансформації країни. Цей бюджет реальний для виконання, і ми готові нести за нього відповідальність.</p>
<p>Дякую за увагу і прошу підтримати.</p>
<p></p>
<p>ГОЛОВУЮЧИЙ. Дякую, Сергій Михайлович.</p>
<p>Питання, будь ласка, запишіться на запитання до міністра фінансів.</p>
<p>Величкович Микола Романович.</p>
<p></p>
<p>17:33:46</p>
<p>ВЕЛИЧКОВИЧ М.Р.</p>
<p>Прошу передати слово Олексію Гончаренку.</p>
<p></p>
<p>ГОЛОВУЮЧИЙ. Гончаренко Олексій Олексійович.</p>
<p></p>
<p>17:33:51</p>
<p>ГОНЧАРЕНКО О.О.</p>
<p>Олексій Гончаренко, "Європейська солідарність". В мене два запитання. Перше запитання до Прем'єр-міністра, а де склад уряду? Зазвичай, коли приймається Державний бюджет на рік, весь уряд має сидіти в ложі уряду. Це тому що, наприклад, міністр Степанов каже про те, що цей бюджет вбиває охорону здоров'я? Ви там не можете зібратись всередині уряду навіть, ви неодностайно його підтримуєте, і пропонуєте нам його голосувати? Це перше запитання.</p>
<p>Друге запитання до пана міністра фінансів. Між першим та другим читанням ви запропонували зменшити видатки на Пенсійний фонд на 8,5 мільярда гривень. Це в той час, коли сьогодні заборгованість Пенсійного фонду по короткострокових позиках перед Державним казначейством 66 мільярдів. Це рекордна цифра. За цей рік вона зросла на 20 мільярдів гривень, це означає, що Пенсійному фонду не вистачає поступлень для того, щоби виплачувати пенсії українцям. Що ви хочете, залишити українців без пенсій в 2021 році?</p>
<p>Дякую.</p>
<p></p>
<p>17:34:57</p>
<p>МАРЧЕНКО С.М.</p>
<p>Дякую. Шановний народний депутат, хочу вас заспокоїти, коштів в державному бюджеті достатньо, в тому числі для здійснення пенсійних виплат. Показники були скориговані на суму перевищення показника ЄСВ прогнозного, і в нас є всі підстави вважати, що бюджет Пенсійного фонду в наступному році є збалансованим і реальним для виконання. Тому жодним спекуляціям на тему пенсій не має бути місця.</p>
<p>Щодо заборгованості за пенсійними програмами цього року, вони відсутні, і в цьому році пенсії будуть виплачені вчасно і в повному обсязі.</p>
<p></p>
<p>ГОЛОВУЮЧИЙ. Іонова Марія Миколаївна.</p>
<p></p>
<p>17:35:38</p>
<p>ІОНОВА М.М.</p>
<p>Доброго дня. Бажано було б відповідати на всі запитання, тому все ж таки де уряд, де повний склад уряду?</p>
<p>А моє запитання, чому оборонний бюджет, він зменшується на фоні зростання бюджетів силових органів, і він не збільшується? Ви боїтеся українського народу чи ви боїтеся зовнішньої агресії? Тобто чи доцільно збільшувати видатки на Офіс Президента, на Верховну Раду і такі репресивні органи? Тобто не буде армії, не буде всіх нас і не буде вас. Тому неправильно розставлені саме пріоритети, відтік кадрів з армії і масове звільнення медиків вони поставлять країну на грані катастрофи. Тому чому ви не збільшуєте бюджет на саме Збройні Сили України і на охорону здоров'я?</p>
<p></p>
<p>17:36:35</p>
<p>МАРЧЕНКО С.М.</p>
<p>Шановна народний депутат, я у своїй доповіді зазначив, що на сектор безпеки і оборони держави закладені рекордні цифри – 5,93 відсотка валового внутрішнього продукту. Ви знаєте, що розподіл здійснюється Радою національної безпеки і оборони, і на оборону держави передбачені достатні видатки для забезпечення обороноздатності нашої держави. І немає жодних підстав вважати, що сектор оборони і безпеки не профінансований або недофінансований.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Железняк Ярослав Іванович.</p>
<p></p>
<p>17:37:11</p>
<p>ЖЕЛЕЗНЯК Я.І.</p>
<p>Цабалю передайте слово.</p>
<p></p>
<p>ГОЛОВУЮЧИЙ.</p>
<p>Цабаль Володимир Володимирович.</p>
<p></p>
<p>17:37:15</p>
<p>ЦАБАЛЬ В.В.</p>
<p>Шановний Сергій Михайлович, як відомо, важливо, щоб бюджет був не тільки збалансований, а щоб був реалістичний, щоб те, що ми сьогодні проголосували, не залишилося простою бумажкою. Наприклад, в березні, коли ми голосували за бюджет, там були одні цифри, зараз ми бачимо, що багато видатків і дефіцит недовиконується. На 94 мільярди за 11 місяців недовиконується видатків, в тому числі 15 мільярдів – оборона і 24 мільярди – медицина. Так в мене питання до вас, а де гарантії, що те, що ми зараз будемо голосувати, враховуючи, що ви знову заклали нереалістично високий дефіцит, що це не проста бумажка, яку через три місяці нам прийдеться переголосовувати?</p>
<p>Дякую.</p>
<p></p>
<p>17:38:07</p>
<p>МАРЧЕНКО С.М.</p>
<p>Якщо ви мене уважно слухали, я відповів по бюджету цього року.</p>
<p>І в нас є всі підстави вважати, що ми профінансуємо в повній мірі всі видатки, які передбачені в бюджеті на 2020 рік. Дефіцит бюджету буде повністю профінансований. Підстави для цього вважати є отримання макрофінансової допомоги, є єврооблігаційні запозичення і є останнє – аукціони. Тому не переживайте, ми забезпечимо фінансування всіх передбачених видатків.</p>
<p>Щодо того, що накопичені видатки на грудень місяць є проблемою, ми з нею справимося, не переживайте.</p>
<p></p>
<p>ГОЛОВУЮЧИЙ. Геращенко Ірина Володимирівна.</p>
<p></p>
<p>17:38:44</p>
<p>ГЕРАЩЕНКО І.В.</p>
<p>Шановний пане Марченко, я думаю, ви розумієте, що депутати Верховної Ради України чудово знають різницю між сектором безпеки і Збройними Силами України. І ми просимо конкретно відповісти на конкретне запитання. Чому у воюючій країні уряд Зеленського другий рік поспіль ані на гривню не піднімає зарплати саме Збройним Силам України? Як уряд міг подати бюджет, в якому на 40 відсотків піднімають видатки на офіс головного "слуги" – Зеленського? Це бюджет "слуг", а не народу.</p>
<p>Ми хочемо дуже чітку відповідь. Чому таке ставлення у вас до Збройних Сил України? Два мільярди на прокуратуру ви знайшли; мільярд на ДБР ви знайшли; 5 мільярдів на Міністерство внутрішніх справ ви знайшли. На Збройні Сили України на жодну копійку ви не піднімаєте другий рік поспіль зарплати тим, хто сьогодні захищає наше право жити тут в…</p>
<p></p>
<p>17:39:56</p>
<p>МАРЧЕНКО С.М.</p>
<p>Шановний народний депутат, я вам хочу нагадати, що при секвестрі бюджету єдиний сектор, який у нас не був секвестрований, це був сектор безпеки і оборони. І тому жодних підстав вважати, що ми зменшуємо видатки на оборону, немає.</p>
<p>З приводу видатків на Офіс Президента. Я вам відповідально заявляю, що між першим і другим читанням видатки на Офіс Президента України було скорочено на 273 мільйони гривень. Це вам відповідь на ваше запитання.</p>
<p>З приводу прокурорів, ДБР, НАБУ та інших організацій. Ці закони, які прийняла Верховна Рада, Кабінет Міністрів має виконувати. І там забезпечені певні рівні соціальних гарантій, виплат, в тому числі і зазначеним категоріям працівників. Ми виконуємо закони в тій мірі, в якій в нас є бюджет на ці можливості.</p>
<p>Дякую.</p>
<p></p>
<p>ГОЛОВУЮЧИЙ. Дякую. Дякую, пане міністр.</p>
<p>До слова запрошується заступник голови бюджетного комітету Трухін Олександр Миколайович.</p>
<p></p>
<p>17:41:08</p>
<p>ТРУХІН О.М.</p>
<p>Шановний Дмитро Олександрович, шановні народні депутати! Комітет з питань бюджету за участю Міністерства фінансів, Рахункової палати розглянув доопрацьований Кабінетом Міністрів до другого читання законопроект про Державний бюджет на 21-й рік.</p>
<p>Проаналізувавши стан врахування урядом бюджетних висновків, Верховною Радою відмічено, що до частини першої бюджетних висновків з 56 пропозицій враховано 31, враховано частково 19, не враховано 6 пропозицій. Щодо частини другої бюджетних висновків з 129 доручень враховано 17, враховано частково 8, не враховано 104 доручення.</p>
<p>В листі-висновку комітету наведено відповідну аналітичну інформацію щодо доопрацьованого законопроекту та відмінності від проекту на перше читання.</p>
<p>За підсумками розгляду даного питання бюджетний комітет пропонує внести окремі збалансовані зміни до законопроекту, погоджені з Міністерством фінансів. Зокрема, унормувати в спеціальному фонді збереження залишків коштів, які надійдуть від "Нафтогазу" у поточному році та надходження внаслідок донарахування за фінансові порушення, виявлені Держаудитслужбою з цільовим спрямуванням на заходи, пов'язані з вакцинацією населення і запобігання поширенню коронавірусної хвороби та боротьбою з її наслідками. Здійснити перерозподіл видатків за окремими бюджетними програмами в межах загального обсягу видатків.</p>
<p>Доручити уряду за підсумками виконання Державного бюджету у І кварталі 2021 року розглянути питання щодо збільшення видатків на забезпечення діяльності судових органів, реалізацію програми медичних гарантій, розвиток закладів фахової передвищої та вищої освіти, внести необхідні техніко-юридичні правки для усунення неточностей та узгоджених правових норм з положеннями пов'язаного законопроекту 4100-д.</p>
<p>За дорученням голови Верховної Ради комітет щойно терміново додатково розглянув дане питання у зв'язку з тим, що у прийнятому сьогодні пов'язаному законопроекті 4100-д щодо змін до Бюджетного кодексу підтримана пропозиція про зарахування у 2021 році 13,44 відсотка акцизного податку з пального до бюджетів місцевого самоврядування, що не була врахована в проекті Державного бюджету на 2021 рік, а тому призводить до розбалансування його показників.</p>
<p>Отже, за підсумками розгляду Комітет з питань бюджету рекомендує Верховній Раді доопрацьований законопроект 4000 прийняти у другому читанні та в цілому як закон з урахуванням погоджених з Мінфіном пропозицій комітету з додатковими уточненнями і доповненнями, що наведені у листах-висновках комітету від 14-го та 15-го грудня.</p>
<p>Прошу підтримати.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, запишіться на запитання до доповідача.</p>
<p>Євтушок Сергій Миколайович.</p>
<p></p>
<p>17:44:07</p>
<p>ЄВТУШОК С.М.</p>
<p>Сергій Євтушок, Рівненщина, "Батьківщина". Я буквально вчора і протягом сьогоднішнього дня спілкуюсь з керівниками об'єднаних територіальних громад, які щойно вступили в свої повноваження. Як тільки вчора вони побачили стартові цифри на освітянську субвенцію, одразу у них, напевно, якийсь шок холодний був. Чому? Тому що, якщо взяти в загальному по державі, на три приблизно квартали лише розрахована та субвенція, яка була подана урядом.</p>
<p>У мене до вас конкретне запитання. Що ви у комітеті в себе передбачили для збільшення освітянської субвенції в об'єднаних територіальних громадах?</p>
<p>І друге. Хочу запитати конкретно у вас. Що ви передбачили в комітеті для виплати заробітної плати тим маленьким категоріям вчителів, які щойно прийшли на роботу? Яка мінімальна буде заробітна плата для вчителя, який щойно прийшов працювати в школі?</p>
<p>Дякую за відповідь.</p>
<p></p>
<p>17:45:13</p>
<p>ТРУХІН О.М.</p>
<p>Дивіться, категорій дуже багато, про котрі ви зазначили, тому по кожній категорії зараз коментувати заробітні плати та ставки буде неможливо щодо регламенту. Але я хочу зазначити наступне, що у листі-висновку комітету те, що я озвучував під стенограму під час свого виступу, є така норма, що після 1 кварталу ми доручили Міністерству фінансів детально розглянути можливість, якщо буде не вистачати освітньої субвенції, зробити перерахунок та наповнити цей фонд додатково для забезпечення виплат. Збільшення по цих категорій заробітних плат пройшло, ви можете з цим ознайомитись і подивитися розрахунки освітньої субвенції.</p>
<p>Дякую.</p>
<p></p>
<p>ГОЛОВУЮЧИЙ. Костенко Роман Васильович.</p>
<p></p>
<p>17:45:56</p>
<p>КОСТЕНКО Р.В.</p>
<p>Прошу передати – Ольга Стефанишина.</p>
<p></p>
<p>ГОЛОВУЮЧИЙ. Стефанишина Ольга Анатоліївна.</p>
<p></p>
<p>17:46:04</p>
<p>СТЕФАНИШИНА О.А.</p>
<p>Шановні колеги, я хочу, щоб всі почули. Сьогоднішній бюджет, який виноситься в цю парламентську залу, це діра в медицині в 100 мільярдів гривень. Зараз скажу, що це за гроші.</p>
<p>Перше. На вакцину ви виділили менше, ніж в 6 разів менше коштів, ніж потрібно. Ми не зможемо за ці гроші провакцинувати наших лікарів, військових, людей похилого віку.</p>
<p>Друге. Сто мільярдів гривень – дефіцит на послуги. І одні із них – це якраз послуги для лікування COVID. В квітні місяці завершаться всі кошти на ці послуги, а також, колеги, на доплати лікарям в 300 відсотків, якими тут всі пишаєтеся.</p>
<p>І останнє. Сьогодні в цьому бюджеті немає достатньо грошей для тяжкохворих і їхнє лікування, це пацієнти з онкологією та різними рідкісними захворюваннями. Я прошу, не голосуйте за такий бюджет, в якому медицина повністю обрізана. Ви теж ходите в ці лікарні, і грошей на підвищення фінансування нема.</p>
<p></p>
<p>17:47:16</p>
<p>ТРУХІН О.М.</p>
<p>Дякую за ваше запитання.</p>
<p>Значить, по пунктах. Перше. Ми самі не приймаємо рішення, скільки грошей потрібно на вакцинування. Ми виходимо з тих документів, котрі надає Міністерство фінансів та Міністерство охорони здоров'я. Ми маємо документ про те, що Україна отримає 8 мільйонів доз вакцин, і ми знаємо, що окрема сума, закладена в держбюджеті, цього вистачить на вакцинацію окремої частини громадян, котрі входять до категорії ризикових.</p>
<p>Далі, щодо запитання недофінансування. Створено окремий фонд, котрий буде наповнюватись, джерела наповнення ви чули. Це в тому числі і НАК "Нафтогаз", і інші програми по перевиконанню держбюджету, котрі його будуть наповнювати, і він насамперед пов'язаний з вакцинуванням. Те, про що ви казали.</p>
<p>Дякую.</p>
<p></p>
<p>ГОЛОВУЮЧИЙ. Колтунович Олександр Сергійович.</p>
<p></p>
<p>17:48:06</p>
<p>КОЛТУНОВИЧ О.С.</p>
<p>Дякую. Шановний пане Голово, шановний представник бюджетного комітету, в мене буде два до вас запитання.</p>
<p>Перше запитання, воно стосується доходів місцевих бюджетів. Нас цікавить, яка цифра передбачена у наступному році, доходи місцевих бюджетів і сума міжбюджетних трансфертів? Чому цікавлюсь саме цим питанням? Тому що за нашими розрахунками частка доходів місцевих бюджетів і міжбюджетних трансфертів у зведеному бюджеті, щороку вона не зростає, хоча у нас де-факто пропагується бюджет на децентралізацію чи федералізацію, немає значення. Це перший момент.</p>
<p>А другий момент, мене цікавить питання в продовження теми попередньої виступаючої чи депутата колеги, яка задавала питання щодо вакцин. Нас цікавить, скільки людей конкретно – яка сума коштів – отримують безкоштовні вакцини. Саме безкоштовне вакцинування, не просто вакцинування, а безкоштовне вакцинування від COVID-19, в якому обсязі і яка кількість людей це отримає?</p>
<p>Дякую за дві відповіді, дякую.</p>
<p></p>
<p>17:49:16</p>
<p>ТРУХІН О.М.</p>
<p>Перша дуже коротка відповідь. У нас не змінені норми розподілу податків, котрі зараховуються до місцевих бюджетів та до бюджету центрального рівня. Тому перерозподіл не змінено в меншу сторону для місцевих бюджетів, а навпаки сьогодні було проголосовано залишити окремі норми, такі як акциз, ви знаєте. Це додатково більше 8 мільярдів гривень до місцевих бюджетів.</p>
<p>Щодо другого вашого запитання. Точна кількість людей, котра буде провакцинована за гроші, котрі закладені в бюджеті, я вам зараз не можу доповісти. Тому що я можу тільки сказати цифру, а кількість людей буде виходити з того, яка вакцина буде закуплена та за якою ціною. А ту інформацію, котру ви теж публічно знаєте і маєте, це лист, котрий був опублікований, про 8 мільйонів безкоштовних вакцин, котрі ми по програмі "Ковакс" повинні отримати". Але я не є міністр охорони здоров'я.</p>
<p>Дякую.</p>
<p></p>
<p align=center>Веде засідання заступник Голови Верховної Ради України</p>
<p align=center>КОНДРАТЮК О.К.</p>
<p></p>
<p>ГОЛОВУЮЧА. Южаніна Ніна Петрівна, будь ласка.</p>
<p></p>
<p>17:50:15</p>
<p>ЮЖАНІНА Н.П.</p>
<p>Шановний пане Олександре, саме в першому читанні була ваша врахована поправка щодо відрахування частини чистого прибутку на державну частку в підприємствах у розмірі 90 відсотків, а було в проекті 30 відсотків. Чи усвідомлюєте ви, що це абсолютно нереальні доходи, які ви спланували за рахунок лише цієї статті, оскільки вже практика була така, саме забирання в державний бюджет 90 відсотків. Вона привела до того, що такі підприємства просто не мали операційних грошей на здійснення діяльності. Ви усвідомлюєте, що 4 мільярди 200 саме із-за вашої поправки точно не надійдуть в бюджет, тому що ви не оцінили ризики, пов'язані з цією пропозицією?</p>
<p></p>
<p>17:51:11</p>
<p>ТРУХІН О.М.</p>
<p>Дякую за слушне запитання.</p>
<p>Всі розрахунки, котрі ми пропонували, далі проходили через Міністерство фінансів, вони їх підтвердили, внесли на Кабінет Міністрів, прийняли рішення та передали нам до другого читання. Тому я вважаю, що якщо фахівці з міністерства працювали з цифрами, то цифри є робочими. Ми під час робочих зустрічей та робочих груп щодо проекту Держбюджету заслуховували представників і Фонду держмайна, і інших держпідприємств, вони вважають теж ці цифри повністю реалістичними.</p>
<p>Я не відношусь до виконавчої гілки влади, тому я не забезпечую виконання цих програм, а тільки планування разом з колегами і надаємо пропозиції, за котрі ми з вами маємо можливість голосувати, тому вважаю, що все можливе. Ми даємо план, виконавча гілка влади хай його виконує.</p>
<p>Дякую.</p>
<p></p>
<p>ГОЛОВУЮЧА. Власенко Сергій, будь ласка.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>ГОЛОВУЮЧИЙ. Вибачте, шановні колеги, час вже вийшов. Сергій Володимирович, вибачайте. Дякую, пане Трухін.</p>
<p>Будь ласка, запишіться по фракціям: два – за, два… Вибачте, по 2 хвилини кожна фракція, депутатська група.</p>
<p>Лабазюк Сергій Петрович.</p>
<p></p>
<p>17:52:46</p>
<p>ЛАБАЗЮК С.П.</p>
<p>Прошу передати Батенку.</p>
<p></p>
<p>ГОЛОВУЮЧИЙ. Батенко Тарас Іванович.</p>
<p></p>
<p>17:52:57</p>
<p>БАТЕНКО Т.І.</p>
<p>Шановні колеги, ми довго нашою депутатською групою зважали всі "за" і "проти", чи голосувати за цей проект бюджету, чи ні. Ми вам чесно скажемо, що нам цей проект бюджету дуже не подобається. Ми бачимо, в ньому не хватає грошей багато на що. У нас не хватає грошей на освіту. У нас не хватає грошей на медицину. Натомість вистачає коштів на якісь міфічні статті. Вистачає коштів на репресивні органи, Генпрокуратуру, ДБР, НАБУ і так далі.</p>
<p>Але ми розуміємо, що ми приймаємо бюджет у непростих економічних і соціально-фінансових умовах країни. Ми приймаємо бюджет в умовах карантину, в умовах пандемії. Ми приймаємо бюджет не для Президента, не для Прем'єр-міністра і навіть не для народних депутатів України. Ми приймаємо бюджет для простих громадян. І кажучи про простих громадян, і це підтверджено сьогодні голосуванням у залі по акцизу, ми повинні пам'ятати про громади. Ми повинні пам'ятати, що громади повинні отримати реальну пряму підтримку з боку державного бюджету. І це сьогодні було проголосовано в залі – прямий акциз пального. Це не заслуга окремої фракції, це заслуга по суті всіх фракцій і депутатських груп у цій сесійній залі.</p>
<p>Ми повинні пам'ятати і про податок залізниці, який ми відстояли в цьому проекті бюджету. Ми повинні пам'ятати про медика, збільшення у спецфонді зарплати працівникам медичних закладів. Ми домоглися фактично цього, і це передбачено в цьому проекті бюджету. Ми повинні пам'ятати про вчителя і про початкового вчителя. І те, що було заявлено, що початківець-учитель отримає 9,800, тих 10 тисяч гривень, він повинен отримати в наступному році.</p>
<p>Друзі, наша позиція принципова: наше кожне рішення, особливо стосовно проекту бюджету, повинно вимірюватись запитами і потребами громадян України. Саме з цього депутатська група "За майбутнє" виходить. І ми "підставимо плече" сьогодні країні, "підставимо плече" сьогодні уряду і проголосуємо за цей непростий для нас проект бюджету.</p>
<p>Дякую.</p>
<p></p>
<p>ГОЛОВУЮЧИЙ. Крулько Іван.</p>
<p>Соболєв Сергій Владиславович.</p>
<p></p>
<p>17:55:09</p>
<p>СОБОЛЄВ С.В.</p>
<p>Фракція "Батьківщина", Соболєв. Сьогодні на нараді у Голови Верховної Ради Прем'єр-міністр і міністр фінансів особисто пообіцяли виконати чотири ключові позиції.</p>
<p>Дві з них виконані, і це приємно. Це позиції, які були озвучені стосовно місцевих бюджетів. І завдяки в тому числі принциповій позиції залу фактично ми сьогодні маємо захищені статті місцевих бюджетів. Залишаються ще дві позиції, про які ми так і не почули у виступі міністра фінансів і у виступі представника комітету.</p>
<p>Перша позиція. Чи дійсно в спецфонді буде захищена стаття, це доплати медикам і лікарям, і молодшому медичному персоналу саме із спецфонду? Щоб закрити тему про те, з якою заробітною платою в наступний рік увійдуть медики.</p>
<p>Друга позиція, яка не менш важлива. Міністр фінансів пообіцяв озвучити ту цифру, з якої стартує початківець вчитель, який прийшов після університету викладати в школу.</p>
<p>Без відповіді на ці два запитання наша фракція голосувати не буде.</p>
<p>Дякую.</p>
<p></p>
<p>ГОЛОВУЮЧИЙ. Гончаренко Олексій Олексійович.</p>
<p></p>
<p>17:56:45</p>
<p>ГОНЧАРЕНКО О.О.</p>
<p>Олексій Гончаренко, "Європейська солідарність". Шановні громадяни України, подивіться на ці чудові святкові ялинки. А якій же подаруночок кладе "Слуга народу", ця влада і цей уряд, під ялинку українському народу? Ну, вибачте, це називається "підкласти свиню" у вигляді цього бюджету на наступний рік. Зараз я вам поясню, чому.</p>
<p>Взагалі, коли ми кажемо, що цей бюджет на рік, я думаю, що це неправильно. Скоріше, що це бюджет на квартал – "95 квартал". Чому? Я вам зараз поясню. Тому що між першим та другим читанням у нас є зміни в цьому бюджеті. І які ж це зміни? У нас зменшили освітню субвенцію майже на 3 мільярди гривень, трансфер Пенсійного фонду – на 8,5 мільярда гривень, Державний фонд регіонального розвитку – майже на 5 мільярдів гривень. Це все зменшено. Додаткова субвенція на заклади освіти і охорони здоров'я зменшена на 2 мільярди гривень. Фінансову підтримку національних театрів зменшено... Зменшено, зменшено, зменшено, зменшено, зменшено! А що ж залишилось? А залишилося саме головне для Зеленського – Офіс Президента. Як була захмарна цифра найбільша збільшена у порівнянні з цим роком, вона залишилась.</p>
<p>Збільшення фінансування Генеральної прокуратури – залишилось.</p>
<p>Державне бюро розслідувань, а правильніше казати, переслідувань – залишилось.</p>
<p>Так що ж це за бюджет? Це бюджет "теплої ванни" Зеленського і силовиків, які його охороняють. Це бюджет брехні, тому що ці доходи, які тут закладені, вони нереальні, і хто буде все це фінансувати, і яким чином країна переживе наступний рік.</p>
<p>В цьому уряді, уявіть собі, один з міністрів – міністр охорони здоров'я закликає депутатів не голосувати за бюджет, тому що там абсолютно не врахована галузь охорони здоров'я під час пандемії. І хто буде за це голосувати, слідкуйте за руками. Зараз на наших очах ми побачимо нову "ширку", яка голосує отакий бюджет перед новим роком для всіх громадян України, знущаючись. Бюджет нахабства!</p>
<p></p>
<p>ГОЛОВУЮЧИЙ. Колтунович Олександр Сергійович.</p>
<p></p>
<p>17:59:01</p>
<p>КОЛТУНОВИЧ О.С.</p>
<p>Дякую. Шановний пане Голово, шановні колеги! Безумовно, бюджет – це результат тієї економічної політики і того економічного курсу, який нам був запропонований в цьому році. І основні параметри, безумовно, це ті ініціативи, які будуть підтримані вами в наступному році.</p>
<p>Що для нас неприпустиме в цьому проекті бюджету? Безумовно, це дефіцит. Він хоча б був в першому читанні 270 мільярдів, зараз він 246, але це все одно надзвичайно великий дефіцит бюджету, який буде покриватись, ви самі розумієте, звідки.</p>
<p>Далі, ще один момент. Це, що стосується того, що нам постійно розказують про зростання. Забудьте ви про зростання, у нас є поступове відновлення усіх макроекономічних показників, в тому числі показників бюджету. Для прикладу. На наступний рік заплановано 37 мільярдів доларів, це доходи бюджету. Для прикладу, в 13-му році їх було 44. Тобто, коли ми вийдемо на цю планку, ми тільки зможемо говорити, що вони хоча б… ми почали відновлювати і вище йти уже ці параметри. Це, що стосується доходів.</p>
<p>Тепер ще один дуже важливий момент, який для нас, на наш погляд, є неприпустимим, і я звертав увагу на це. Це, що стосується і запозичень, і питань обслуговування державного і гарантованого державою боргу. Ви збільшуєте суттєво боргове навантаження. Ви збільшуєте борги, і ми фактично, голосуючи або не голосуючи за цей бюджет, але він фактично збільшить боргову тяганину на майбутнє. Якщо на кожного з нас сьогодні ми розрахуємо держборг по 2 тисячі доларів, то це буде більше. В цифрах: 701,8 мільярда гривень – це додаткові запозичення або 64 відсотки в дохідній частині бюджету; 627 мільярдів гривень – це видатки або 47 відсотків від видаткової частини бюджету, це обслуговування і погашення боргів.</p>
<p>Безумовно, необхідно створювати запас міцності на майбутнє. Необхідно займатися стратегічними речами. І тому цей бюджет не вирішує якраз цих питань. Просимо все-таки змінити повністю…</p>
<p></p>
<p>ГОЛОВУЮЧИЙ. Рущишин Ярослав Іванович.</p>
<p></p>
<p>18:01:15</p>
<p>РУЩИШИН Я.І.</p>
<p>Прошу передати Железняку.</p>
<p></p>
<p>ГОЛОВУЮЧИЙ. Железняк Ярослав Іванович.</p>
<p></p>
<p>18:01:28</p>
<p>ЖЕЛЕЗНЯК Я.І.</p>
<p>Звичайно, бюджети мають назву: бюджет оборони, бюджет децентралізації, бюджет медицини. Тому що на відміну від політичних обіцянок, бюджет – це конкретні цифри, і вони конкретно відображають пріоритети влади. Цей бюджет я можу назвати лише космічним, тому що в ньому є "чорна діра" – 240 мільярдів дефіциту. Це ті гроші, які ми з вами будемо віддавати за рахунок податків, за рахунок невиплачених пенсій, за рахунок невиконаних інфраструктурних проектів.</p>
<p>Цей бюджет не можна назвати бюджетом медицини. Тому що навіть міністр охорони здоров'я, хоч і віртуальний, закликає не голосувати за цей бюджет.</p>
<p>Цей бюджет не можна назвати бюджетом соціальної підтримки. Тому що в цьому бюджеті забирається з пенсійного фонду 8,5 мільярда. Ну, якщо це не креативний підхід до такої соціальної ізоляції пенсіонерів, тому що у них не буде банально грошей піти у магазин.</p>
<p>Це не бюджет освіти. Між першим і другим читанням забрали більше ніж 4 мільярди.</p>
<p>Це не бюджет підтримки бізнесу. Тому що як тільки ми його проголосуємо, то з 1 січня кожен ФОП, наприклад, другої групи, буде платити на півтисячі гривень більше кожного місяця, незалежно від того, чи буде він працювати, чи ні.</p>
<p>Єдина назва, яка підходить ще до цього бюджету, це бюджет можливостей для Офісу Президента. Тому що на відміну від освіти, медицини і інших речей Офіс Президента з себе не списав жодної гривні, хоча і обіцяв. І дуже символічно, що поставили на Банковій карусель, це натяк українцям, що їм і в наступному році доведеться крутитися. Як зараз уряду з пошуком голосів на цей бюджет, тому що фракція "Голос" точно за цей бюджет голосувати не буде.</p>
<p>Дякую.</p>
<p></p>
<p>ГОЛОВУЮЧИЙ. Бакунець Павло Андрійович.</p>
<p></p>
<p>18:03:33</p>
<p>БАКУНЕЦЬ П.А.</p>
<p>Павло Бакунець, Львівщина, Депутатська група "Довіра". Насамперед, шановні народні депутати, дякую вам, від органів місцевого самоврядування за те, що пішли назустріч. За те, що ми з гордістю можемо говорити, що завершуємо процес децентралізації, адже надали нашим громадам акциз пального для того, аби вони розвивалися. І нам з вами потрібно завершити цей процес, який давно вже ми повинні були завершити, прийняти бюджет на наступний рік.</p>
<p>Адже до нового року залишилось всього два тижні, а країна ще й досі не має документа, за яким жити в наступному році. І, можливо, що в цьому документі бюджету не всі цифри виглядають реалістично. Але ми з вами повинні знайти компроміс, особливо для видатків на освіту і на медицину, адже ці галузі в умовах пандемії найбільш вразливі. Неприпустимо є зупиняти підвищення зарплат нашим освітянам, також неприпустимо є в бюджеті зменшувати освітню дотацію.</p>
<p>Наступне. Ми маємо передбачити кошти на боротьбу з пандемією коронавірусу. Це має бути такий дієвий фонд заробітної плати нашим медикам. Нам потрібен такий фонд, який би надавав допомогу як нашим лікарям, медсестрам, лаборантам – усім працівникам медичної галузі. Ми вважаємо, що вирішення цих питань є важливими для нашої країни. Депутатська група "Довіра", яка складається з мажоритарників, не може кинути країну в бюджетний хаос і залишити людей без фінансових механізмів на наступний рік. Тому ми голосуватимемо за бюджет 2021 року.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Кондратюк Олена Костянтинівна.</p>
<p></p>
<p>18:05:37</p>
<p>КОНДРАТЮК О.К.</p>
<p>Шановні колеги! Дякую, Дмитро Олександрович. Шановний пане міністр фінансів, пане Марченко, якщо можна, хвилину уваги на мене.</p>
<p>Отже, я б хотіла задати вам конкретне питання, відповіді на яке вимагають всі опозиційні фракції для визначення свого голосування подальшого за бюджет 2021 року. А саме про дві соціальні сфери, які найбільше турбують зараз, - це медицина і освіта. Скажіть, будь ласка, чи передбачена допомога, додаткова оплата, безкоштовна вакцинація у спеціальному фонді, який буде створений для медиків по типу ковідного фонду?</p>
<p>І друге питання. Це дайте, будь ласка, чітку відповідь. Якою буде базова заробітна плата для вчителя-початківця?</p>
<p>Відповідно відповіді на ці питання буде вирішено і голосування декількох опозиційних фракцій за цей бюджет.</p>
<p>Дякую.</p>
<p></p>
<p>ГОЛОВУЮЧИЙ. Дайте хвилину на відповідь заступнику Голови Верховної Ради. Марченка включіть мікрофон.</p>
<p></p>
<p>18:06:40</p>
<p>МАРЧЕНКО С.М.</p>
<p>Дякую за запитання.</p>
<p>З приводу першого запитання. Так, дійсно, за пропозиціями народних депутатів, є пункт 3 ухвали, який голосується разом з бюджетом, передбачено створення спеціального фонду для здійснення заходів, пов'язаних з вакцинацією населення і запобігання поширенню на території України гострої респіраторної хвороби COVID-19, в тому числі на збільшення заробітних плат працівників медичних закладів. Тобто це питання буде врегульовано, і по результатах І кварталу ми забезпечимо виконання цього завдання.</p>
<p>Щодо заробітних плат вчителів. Вчитель без категорії зараз отримує 7580, після зростання буде отримувати 9511, це після університету. Далі, вчитель вищої категорії в середньому отримує зараз 10600, буде отримувати 13400.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, запишіться на запитання від народних депутатів України, регламент – до 6 хвилин.</p>
<p>Шановні колеги, зараз два виступи народних депутатів України, і переходимо до голосування за бюджет. Будь ласка, запросіть народних депутатів до зали.</p>
<p>Білозір Лариса Миколаївна.</p>
<p></p>
<p>18:08:07</p>
<p>БІЛОЗІР Л.М.</p>
<p>Шановні колеги, я з місця.</p>
<p>По-перше, я хочу подякувати колегам народним депутатам, які сьогодні підтримали акциз для громад. Ви знаєте, я тут отримую просто безліч подяк від громад. У мене, зокрема, на окрузі десять територіальних громад, котрі могли би тратити 50 мільйонів гривень. Це гроші на розвиток не тільки доріг, а це також буде на розвиток шкіл, садків, на освітлення вулиць. Тому що, на жаль, сьогодні їхні бюджети – це бюджети виживання і це єдиний ресурс для розвитку. Тому я вважаю, що це перемога, і це є один із тих елементів децентралізації, який дозволить громадам розвиватися.</p>
<p>Тому я вважаю, що все ж таки, незважаючи на всі недоліки, незважаючи на те, що бюджет непростий, але кращий поганий бюджет, чим взагалі ніякий, потрібно його підтримати, особливо з урахуванням тих правок.</p>
<p>Але я ще хотіла зазначити таку річ, що Мінрегіон, що Мінцифра і наш комітет у висновках пропонував все ж таки підтримати центри надання адміністративних послуг. Ми на сьогодні маємо тисячу 438 громад, і ми підтримали законопроект, який зобов'язує їх створити, ЦНАПи, в кожній громаді. Відповідно ми розвіюємо міфи про те, що треба за послугами їхати в райони людям. Тепер громади стають базовим елементом і фактично основою місцевого самоврядування. Але ж ми в законі прописали умову – співфінансування за рахунок державних коштів. І що міністр регіональної політики, і що міністр Мінцифри, що наш комітет просили два мільярди на розбудову, на реконструкцію, на оснащення цих ЦНАПів. На жаль, навіть в районних центрах ми маємо такі ЦНАПи – 75 відсотків, які не схожі взагалі на ЦНАПи, це просто кімната і вивіска "ЦНАП". А ми ж розбудовуємо і оптимізовуємо мережу ЦНАПів, і це дуже важливо в умовах децентралізації.</p>
<p>Тому я вас дуже прошу все ж таки знайти можливість, знайти цих 2 мільярди гривень, адже ми зобов'язали кожну з громад створити ці ЦНАПи, а коштів на це немає. І якщо вже, так, цих грошей немає, я прошу народних депутатів звернути увагу і виділити кошти соцеконому на створення ЦНАПів у ваших громадах, тому що це серце громади, це обличчя влади і місцевого самоврядування, де люди отримують якісні і доступні послуги.</p>
<p>Дякую. <i> </i></p>
<p></p>
<p>ГОЛОВУЮЧИЙ. Дякую.</p>
<p>Величкович Микола Романович, після Геращенко Ірина Володимирівна, після цього переходимо до голосування. Ще раз наголошую, запросіть народних депутатів до зали.</p>
<p></p>
<p>18:11:14</p>
<p>ГЕРАЩЕНКО І.В.</p>
<p>Шановні колеги, тільки що "державне бюро репресій" вручило обвинувачення за вбивство, назвавши Революцію Гідності і події Майдану заколотом, по суті, Тетяні Чорновол, яка була жертвою тоді "тітушок". В ці хвилини на Майдані, де 7 років тому відбувалися події Революції Гідності, відбувається побиття ФОПів, і, на жаль, наша поліція так само перетворюється в "Беркут" часів Януковича.</p>
<p>І те, що зараз відбувається в залі під назвою "розгляд бюджету", це так само свідчення про реванш. Тому що ми бачимо, що в цьому бюджеті всем сестрам по серьгам. І перед мною виступала шановна колега, так ви не плач Ярославни тут влаштовуйте від груп, а не підголосовуйте зараз "слугам", які приймають бюджет для "слуг", а не для народу.</p>
<p>Ви знаєте, коли ми читаємо з Литви, де президент європейської країни відмовляється приїхати в резиденцію, тому що на неї витрачено 350 тисяч євро, і це задорого для цієї країни в час пандемії, а в цей час Президент Зеленський, який обіцяв переїхати в Український дім, уже 5 місяців тимчасово живе в резиденції, яку він обіцяв її віддати дітям, то, може, ви подумаєте, що ви робите? До речі, Український дім сьогодні замерзає і не фінансується ДУСом, тому що всі гроші ідуть на каруселі біля Банкової і на Офіс Зеленського.</p>
<p>Зараз кожен з вас, хто натисне зелену кнопку, має поїхати в свої округи і сказати, чому ви взяли хабар від влади Зеленського і натиснули кнопку "За" за бюджет, де немає жодної копійки на підвищення зарплат воїнам, які захищають вас. І це вперше з часів Януковича – ви не піднімаєте зарплату Збройним Силам України.</p>
<p>Це вперше так само ви не виконуєте рішення нашого уряду на підняття зарплат вчителям. Ви обіцяли їм 4 тисячі доларів чи євро, а сьогодні не можете знайти 4 тисячі гривень підняти зарплату.</p>
<p>Це ви сьогодні брешете лікарям про те, що доплачуєте їм 300 відсотків, у вас і на це немає грошей.</p>
<p>На що ж є гроші в бюджеті, за який ви (і особливо соромно буде за мажоритарників, бо вам їхати в округи) збираєтесь голосувати за зняття коштів з регіонів, за руйнацію децентралізації, за побудову поліцейської держави. Дає гроші на поліцію, яка зараз лупа сить ФОПи. На ДБР, яке приводить реванш і вручає ані Чорновол повістку. На Генеральну прокуратуру, яка не бачить корупціонерів в цій залі. І при цьому ви забуваєте про народ. Ганьба!</p>
<p></p>
<p>ГОЛОВУЮЧИЙ. Дякую.</p>
<p>Будь ласка, підготуйтесь до голосування. Шановні колеги, давайте так, щоб всі встигли прийти, зайняти своє місце, підготуватися до голосування за бюджет.</p>
<p>За процедурою ми з вами зараз голосуємо за друге читання, а потім в цілому. Будь ласка, підготуйтесь.</p>
<p>Готові голосувати?</p>
<p>Відповідно до статті 158 Регламенту Верховної Ради України ставлю на голосування для прийняття у другому читанні з урахуванням висновку Комітету з питань бюджету проект Закону України про Державний бюджет України на 2021 рік (реєстраційний номер 4000). Готові голосувати? Прошу підтримати та проголосувати.</p>
<p></p>
<p>18:15:57</p>
<p>За-290</p>
<p>Рішення прийнято.</p>
<p>Відповідно до статті 158 Регламенту Верховної Ради України ставлю на голосування для прийняття в цілому проект Закону України про Державний бюджет України на 2021 рік з необхідними техніко-юридичними правками (реєстраційний номер 4000). Готові голосувати? Прошу підтримати та проголосувати.</p>
<p></p>
<p>18:16:40</p>
<p>За-289</p>
<p>Рішення прийнято. Закон прийнятий в цілому.</p>
<p>Покажіть по фракціях. "Слуга народу" – 225, "Опозиційна платформа – За життя" – 0, "Європейська солідарність" – 0, "Батьківщина" – 12, "Партія "За майбутнє" – 21, "Голос" – 0, "Довіра" – 20, позафракційні – 11.</p>
<p>Ще раз всіх вітаю, Державний бюджет на 2021 рік прийнято.</p>
<p>Шановні колеги, не розходьтесь! Шановні колеги, зараз ще необхідно проголосувати кошторис Верховної Ради України. Є пропозиція це зробити без обговорення.</p>
<p>Кальченко – 2 хвилини, голова Комітету з питань Регламенту, депутатської етики, Кальченко Сергій Віталійович.</p>
<p></p>
<p>18:17:33</p>
<p>КАЛЬЧЕНКО С.В.</p>
<p>Шановна президія, шановні народні депутати, регламентний комітет розглянув наданий Апаратом Верховної Ради проект кошторису і прийняв рішення внести на розгляд парламенту проект Постанови (реєстраційний 4448).</p>
<p>Водночас під час розгляду цього питання на засіданні комітету комітет доручив голові комітету при розгляді питання парламентом озвучити про додаткову потребу у видатках на фінансову підтримку видання газети "Голос України" у сумі 1 мільйон 30 тисяч 500 гривень, яку враховано Комітетом з питань бюджету, у висновку цього комітету та в Законі "Про Державний бюджет України на 2021 рік", який щойно був прийнятий.</p>
<p>Отже, у підсумку комітет прийняв рішення рекомендувати парламенту прийняти цей проект Постанови (реєстраційний 4448) за основу і в цілому з урахуванням додаткової потреби у видатках на фінансову підтримку видання газети "Голос України".</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, підготуйтесь до голосування, будь ласка.</p>
<p>Ставлю на голосування пропозицію про прийняття в цілому проекту Постанови про кошторис Верховної Ради України на 2021 рік (реєстраційний номер 4448). Готові голосувати? Готові? Прошу підтримати та проголосувати.</p>
<p></p>
<p>18:19:14</p>
<p>За-292</p>
<p>Рішення прийнято. Дякую, постанова прийнята в цілому.</p>
<p>Шановні колеги, оголошення. Надійшли заяви про звільнення від двох міністрів: від міністра захисту довкілля та природних ресурсів України та міністра у справах ветеранів України. Я прошу... не кричіть, будь ласка, не кричіть, будь ласка. Я прошу комітети зібратися, завтра розглянути зранку ці питання, щоб ми могли винести їх на пленарне засідання. Даю відповідне доручення.</p>
<p>І останнє оголошення. Відповідно до статті 60 Регламенту Верховної Ради України повідомляю про створення у Верховній Раді України дев'ятого скликання міжфракційного депутатського об'єднання "Підтримка та сприяння розвитку стратегічних галузей промисловості", співголовами якого обрано народних депутатів Галушка, Копитіна і Качуру.</p>
<p>Всім дякую. Пленарне засідання Верховної Ради України оголошую закритим.</p>
<p></p>
