Стенограма пленарного засідання
17 березня 2020
<p align=center>ПОЗАЧЕРГОВЕ ЗАСІДАННЯ</p>
<p align=center>Зал засідань Верховної Ради України</p>
<p align=center>17 березня 2020 року, 8 година</p>
<p align=center>Веде засідання Голова Верховної Ради України РАЗУМКОВ Д.О.</p>
<p><b> </b></p>
<p><b> </b></p>
<p>08:08:06</p>
<p>ГОЛОВУЮЧИЙ. Доброго ранку, шановні колеги! Доброго ранку, шановні колеги. Будь ласка, підготуйтесь до реєстрації. Шановні колеги, доброго ранку. Будь ласка, підготуйтесь до реєстрації. Готові реєструватись?</p>
<p>Нагадую, реєстрація відбувається шляхом натискання зеленої кнопки "за". Прошу зареєструватись.</p>
<p></p>
<p>08:09:30</p>
<p>В залі зареєстровано 324 народних депутати України. Покажіть, будь ласка, по фракціям. Позачергове пленарне засідання Верховної Ради України оголошую відкритим. Відповідно до частини восьмої статті 19, частини чотирнадцятої статті 73 Регламенту Верховної Ради України депутатські фракції та групи на Погоджувальній раді внесли пропозицію про скликання сьогодні позачергового пленарного засідання Верховної Ради України. Пропозиція щодо скликання позачергового пленарного засідання Верховної Ради України була ухвалена на Погоджувальній раді одноголосно. На позачерговому засіданні депутатські фракції та групи наполягають розглянути питання законодавчого забезпечення невідкладних заходів щодо запобігання поширенню та протидії... поширенню на території України коронавірусної інфекції COVID-19. Перелік питань, розгляд яких визначений у пропозиціях до скликання позачергового засідання, вам наданий. Переходимо до розгляду.</p>
<p>Шановні колеги, на засідання Верховної Ради України присутні Прем'єр-міністр України та заступник міністра охорони здоров'я. Є пропозиція дати можливість виступити Прем'єр-міністру України і дати можливість виступити заступнику міністра охорони здоров'я, який саме відповідає за цей напрямок роботи.</p>
<p>Паралельно з цим хотів би зазначити і ще раз закликати, і повідомити наших з вами співгромадян. Шановні колеги, Верховна Рада, як і всі інші інституція, продовжує роботу. Ми продовжуємо роботу, тому що ми розуміємо всю відповідальність, яка лежать на нас, яка лежить на Президентові держави, яка лежать на Кабінеті Міністрів України. Ми, дійсно, змінюємо формат роботи, однак Верховна Рада не закривається на карантин. Верховна Рада розуміє, і це треба віддати належне, розуміють всі депутати, які є сьогодні в залі. Незважаючи на всі виклики, які є, ми готові працювати. Да, ми змінюємо режим нашої діяльності для того, щоб забезпечити можливість нашої роботи, і для того, щоб уберегти людей. Це правда. Однак, я впевнений, що Верховна Рада завжди буде працювати на користь нашої держави. Я хотів за це подякувати всім народним депутатам і всі державним органам та інституціям.</p>
<p>До слова запрошується Прем'єр-міністр України Денис Анатолійович Шмигаль.</p>
<p></p>
<p>08:12:26</p>
<p>ШМИГАЛЬ Д.А.</p>
<p>Шановний пане Голово Верховної Ради, шановні пані і панове народні депутати, дякую за цю можливість, і також приєднаюсь до слів вдячності Голові Верховної Ради, депутатському корпусу за роботу сьогодні в позачерговому режимі і в режимі такому, екстреному, спільно з Кабінетом Міністрів. Кабінет Міністрів працює зараз практично цілодобово. Створений відповідний інформаційний єдиний центр щодо коронавірусу, створений штаб урядовий, ми робимо і вживаємо всіх необхідних заходів, які потребує Україна для того, щоб захистити своїх громадян. Ми не хочемо бути передчасними, ми точно не маємо на меті зробити паніку або налякати населення, але ми не можемо собі дозволити і зволікати, тому що, як показує досвід світу, зволікання коштує людських життів. І Китай сьогодні фактично здолав зростання вірусу завдяки жорстким діям, частина європейських країн зволікали, довго приймали рішення, розмірковували, за це сьогодні, ми бачимо, сплачуються людські життя.</p>
<p>Тому в першу чергу ми маємо дбати за людей України, за те, щоб зберегти кожне життя, здоров'я кожного українця. Тому рішення мають бути доволі швидкими, за необхідності - жорсткими. Підготовлений і запропонований сьогодні законопроект дозволяє нам пом'якшити наслідки для економіки і для кожного окремого громадянина. Тому, звичайно ж, буду просити вас підтримати цей законопроект, і знаю про єдність, яка є сьогодні в парламенті, перед лицем кризи, яка насправді є світовим викликом. Тому дякую політичним партіям, головам політичних партій, фракціям за єдність в питанні боротьби з коронавірусом і за готовність приймати всі необхідні рішення оперативно, швидко на користь України і українців.</p>
<p>Дякую вам за увагу. Дякую за підтримку. Законопроект, я розумію, буде комітет представляти. Якщо є запитання, готовий на них відповісти.</p>
<p>Також сьогодні присутній головний санітарний державний лікар, який також може надати інформацію оперативно.</p>
<p>Дякую за вашу увагу.</p>
<p></p>
<p>ГОЛОВУЮЧИЙ. Дякую, Денис Анатолійович.</p>
<p>Дивіться, не передбачається запитання. Є заступник міністра профільний. Якщо буде бажання, я тоді від фракції дам запитання від профільного заступника. <i>(Шум у залі)</i></p>
<p>Це не розгляд питання. Це виступ Прем'єр-міністра. Ірина Володимирівна, зараз заступник міністра буде, я дам запитання. Дякую.</p>
<p>Ви готові відповісти? Добре. По одному запитанню від кожної фракції. Але тоді потім заступнику не будемо задавати, щоб не витрачати час. По одному запитанню щодо цього питання до Прем'єр-міністра. Запишіться, будь ласка, по фракціям.</p>
<p>Івченко Вадим Євгенович.</p>
<p></p>
<p>08:16:01</p>
<p>ІВЧЕНКО В.Є.</p>
<p>Прошу передати слово Крульку Івану.</p>
<p></p>
<p>08:16:06</p>
<p>КРУЛЬКО І.І.</p>
<p>Іван Крулько, фракція "Батьківщина". Шановний Прем'єр-міністр, у мене до вас наступне питання, яке стосується статистики. Скільки громадян України за період січня-лютого місяця цього року захворіло на запалення легенів, пневмонію, інші форми гострих респіраторних захворювань? І як це кореспондується, порівнюється з аналогічним періодом минулого року? І відповідно, скільки осіб в Україні померло від такого роду захворювань? І як це порівнюється з аналогічним періодом минулого 2019 року?</p>
<p>Дякую. Прошу дати конкретну відповідь на це питання. Це дуже важливо в контексті ситуації, яка сьогодні складається в Україні, а також в інших країнах Європейського Союзу і світу.</p>
<p>Дякую.</p>
<p></p>
<p>08:17:05</p>
<p>ШМИГАЛЬ Д.А.</p>
<p>Дякую за ваше питання.</p>
<p>Ми, звісно ж, підготуємо вам таку аналітику конкретну, щоб я зараз не придумував. Але на сьогоднішній день зареєстрованих випадків коронавірусу в Україні вже є сім.</p>
<p>Одна людина, на жаль, померла, старша людина, всі ми про це знаємо. Також вже є випадки захворювання українців за кордоном непоодинокі, в тому числі є випадок захворювання одного з працівників консульства, який зараз лікується. Тому розумію питання ваше про пневмонію. Для того, щоб порівняти, ми підготуємо таку аналітику. Тут немає секретів, ми абсолютно не намагаємося приховувати чогось. Вся статистика, яка наявна, вона є доступна, і ми будемо, і готові нею ділитися. Вона буде в штабі і буде надана Верховній Раді також без обмежень, без проблем.</p>
<p>Дякую.</p>
<p></p>
<p>ГОЛОВУЮЧИЙ. Лаба Михайло Михайлович.</p>
<p></p>
<p>08:18:02</p>
<p>ЛАБА М.М.</p>
<p>Доброго дня, шановний Прем'єр-міністр. Лаба Михайло, 70 виборчий округ, Закарпаття.</p>
<p>Скажіть, будь ласка, от зараз є така ситуація, що буквально за кордоном є такі ситуації, де наші представництва і консульства медійно слабо, напевно, так кажуть заробітчани наші, передають, що висвітлюють якісь пропозиції щодо логістики і інших речей комунікативних. Я би просив навіть консульські установи виступити на місцевих медіа у тих країнах, де наших українців дуже багато.</p>
<p>Дякую.</p>
<p></p>
<p>08:18:44</p>
<p>ШМИГАЛЬ Д.А.</p>
<p>Дякую. Міністерство закордонних справ працює, дійсно, в цілодобовому режимі. Також створений відповідний штаб. Всі консули і консульські установи працюють в цілодобовому режимі, є гарячі лінії. Все висвітлюється. З операторами мобільними домовлено, приходять відповідні смс-повідомлення, за кордоном зокрема. Не тільки в Україні, але і за кордоном, приходять повідомлення з інформуванням для кожної конкретної країни, як можна дістатись до України, де хаби, де формуються до вильоту групи українців, де консульство, з ким зв'язуватись, яка гаряча лінія. Ця інформація є. Ми її підсилюємо. І вашою порадою скористаємося.</p>
<p>Дякую.</p>
<p></p>
<p>ГОЛОВУЮЧИЙ. Королевська Наталія Юріївна.</p>
<p></p>
<p>08:19:23</p>
<p>КОРОЛЕВСЬКА Н.Ю.</p>
<p>Шановний Прем'єр-міністр, "Опозиційна платформа – За життя" дві доби приймала найактивнішу участь в розробці антикризового законодавства. Але ж, ми вважаємо, цього сьогодні недостатньо. Тому що зараз як ніколи нам потрібно відкинути всі наші політичні протиріччя та об'єднати зусилля для ухвалення надзвичайно важливих, життєвих для нашої країни рішень. Тому що економічне мародерство, яке ми бачимо останні тижні, неприпустиме. І ми вимагаємо від вас терміново задіяти всі доступні інструменти. А якщо потрібно, ми готові вам надати додаткові інструменти для того, щоб навести лад з цінами в країні, забезпечити людей необхідними засобами індивідуального захисту та ліками.</p>
<p>Також до вас питання. Скажіть, будь ласка, так скільки сьогодні постраждало вже від коронавірусу в країні і скільки людей вже померло. Ми сподіваємось, що ви…</p>
<p></p>
<p>08:20:35</p>
<p>ШМИГАЛЬ Д.А.</p>
<p>Відповідаючи на ваше питання, зазначу ще раз: сім осіб - офіційно підтверджено - мають захворювання на інфекцію, яка визначається як коронавірус. Одна людина в Україні померла. Інших зареєстрованих або підтверджених випадків нема. Ми досліджуємо всі ці речі, і ця статистика є відкритою, буде надана.</p>
<p>Стосовно діяльності. Я ще раз подякую парламенту за готовність і підтримку тих законопроектів і дій, які необхідні сьогодні для того, щоб діяти швидко, рішуче, жорстко, коли це необхідно, для того, щоб рятувати кожне життя кожного українця і зберегти здоров'я нації – це сьогодні пріоритет номер один і парламент… Видно об'єднання парламенту, за що сьогодні вчергове дякую.</p>
<p></p>
<p>ГОЛОВУЮЧИЙ. Лозинський Роман Михайлович.</p>
<p></p>
<p>08:21:27</p>
<p>ЛОЗИНСЬКИЙ Р.М.</p>
<p>Прошу передати слово Сергію Рахманіну.</p>
<p></p>
<p>ГОЛОВУЮЧИЙ. Рахманін Сергій Іванович.</p>
<p></p>
<p>08:21:33</p>
<p>РАХМАНІН С.І.</p>
<p>Дякую.</p>
<p>Шановний пане Прем'єр, відповідно до Закону "Про правовий режим надзвичайного стану" у випадку епідемії та пандемії надзвичайний стан оголошується Президентом за пропозицією Кабінету Міністрів. Вчора Президент припустив, що він може ввести надзвичайний стан. У мене два питання.</p>
<p>Перше. Чи підтримуєте ви запровадження надзвичайного стану на окремих територіях чи на всій Україні? І чи готує Кабінет Міністрів обґрунтовані пропозиції для введення потрібного указу <br> Президента, як цього вимагає закон?</p>
<p>Дякую.</p>
<p></p>
<p>08:22:14</p>
<p>ШМИГАЛЬ Д.А.</p>
<p>Дякую.</p>
<p>Ви бачите роботу і дії Кабінету Міністрів, ми також щодня приймаємо рішення непрості, такі, які не приймались за часів незалежності України. В двох областях - в Житомирській і в Чернівецькій - вчора, рішенням обласних комісій і потім рішенням уряду запроваджена надзвичайна ситуація.</p>
<p>В подальшому у разі необхідності ми готові до запровадження надзвичайного стану в Україні так само, як робить більшість країн Європи. Якщо це буде необхідно, ми до таких рішень готові. Пропозиції підготовлені і будуть надані, законодавство у нас відповідне є, воно регулює всі ці речі. Вчора на позачерговому засіданні Кабміну вечірньому ми прийняли ряд обмежень, посилили їх, в тому числі і щодо пересування країною, щодо пересування громадським транспортом, щодо збирання не більше 10 людей, якщо це не стосується заходів державної необхідності. І ще цілий ряд заходів, які посилюють і розмежовують потоки людей і зменшують контакти між людьми. Тому що це кожне врятоване життя, і кожен день вартує того, щоби приймати тверді, жорсткі, але обґрунтовані рішення. Ми до введення надзвичайного стану в разі потреби будемо готові.</p>
<p></p>
<p>ГОЛОВУЮЧИЙ. Дякую.</p>
<p>Кулініч Олег Іванович.</p>
<p></p>
<p>08:23:37</p>
<p>КУЛІНІЧ О.І.</p>
<p>Олег Кулініч, депутатська група "Довіра". Шановний пане Прем'єр-міністр, зараз дуже складна ситуація на місцях. Мова йде про обласні, про районні лікарні. Не вистачає експрес-тестів, не вистачає обладнання, немає апаратів штучної вентиляції легень. Ми чудово розуміємо, що зараз ми проголосуємо і уряд виділяє кошти, але де брати ці апарати штучної вентиляції легенів, якщо їх просто зараз немає на ринку?</p>
<p>Тобто дайте, будь ласка, конкретну відповідь, як це буде практично, щоб ми могли, ми всі практично мажоритарники, заспокоїти людей і дати чітку відповідь. І як це буде швидко і як це буде практично.</p>
<p>Дякую.</p>
<p></p>
<p>08:24:22</p>
<p>ШМИГАЛЬ Д.А.</p>
<p>Дякую.</p>
<p>Що ми зробили вже, це передали майже 10 мільйонів масок в області плюс передали обладнання. Там по півтори тисячі апаратів штучної вентиляції легенів і інших приладів. Я про це комунікував уже.</p>
<p>Друге. Ми провели вчора декілька зустрічей із представниками бізнесу, в тому числі і в Кабінеті Міністрів ми зустрілись з представниками, з найбільшими виробниками засобів індивідуального захисту і медичного обладнання в Україні, з асоціаціями, з представниками мереж аптек і підготували з ними до підпису меморандум, в якому зазначили, по-перше, ціни, по-друге, обсяги, по-третє, умови роботи спільної в умовах кризи. Абсолютне розуміння з боку бізнесу, український бізнес починає збільшувати об'єми виробництва. Так, є питання, ми частину з них сьогодні в тих законопроектах, які парламент буде приймати, підтримаємо, і з точки зору підтримки цього бізнесу.</p>
<p>У них є запитання щодо сировини, щодо матеріалів, також ми допомагаємо це вирішувати. В подальшому ведемо перемовини з нашими міжнародними партнерами щодо пошуку необхідної кількості обладнання, засобів індивідуального захисту, ліків. Вже є перші домовленості, доволі великі, значні. Тобто цього тижня будемо везти вже і обладнання, і засоби індивідуального захисту.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Геращенко Ірина Володимирівна.</p>
<p></p>
<p>08:25:54</p>
<p>ГЕРАЩЕНКО І.В.</p>
<p>Шановний пане Прем'єр-міністр, хотіли поставити вам до уваги, що в Черкаській, Одеській, Луганській та інших областях зовсім немає тестів. Хочемо запитати, коли, в якій якості будуть доставлені тести, хочемо отримати письмову інформацію від уряду щодо того, куди ж саме надійшли ці по півтори, як ви сказали, тисячі апаратів штучної вентиляції легенів, іншої техніки.</p>
<p>І також звернути вашу увагу на наступне. Як будуть забезпечені лікарі і транспортом, і логістикою, наскільки будуть підняті соціальні гарантії лікарям, які зараз будуть задіяні для того, щоб зупинити цю можливу епідемію? І скільки в Києві, і в регіонах, от наскільки у нас забезпечена країна койка-ліжками для того, щоб… на скільки ми розраховуємо можливості прийняти, якщо буде така потреба, українських громадян в лікарнях? І зверніть увагу, що жодна країна світу не закривала метро. Є обмеження в метро, є безкоштовні маски в метро, є зменшення кількості там потягів цих, але такого…</p>
<p></p>
<p>ГОЛОВУЮЧИЙ. Дякую.</p>
<p></p>
<p>08:27:07</p>
<p>ШМИГАЛЬ Д.А.</p>
<p>Отже, відповідаючи на ваше запитання, зазначу: 12 тисяч ліжок в інфекційних відділеннях підготовлені в Україні, загалом загальна кількість 200 тисяч ліжок в українських лікарнях.</p>
<p>Щодо підтримки лікарів. Сьогодні лікарі так само, як і військові, - це люди, які стають на захист українського суспільства. Фактично вони сьогодні працюють майже у військових, фронтових умовах, тому питання їх соціальних гарантій, їх підтримки розглядається Кабінетом Міністрів. Дані доручення прорахувати і забезпечити фінансово-матеріальне стимулювання тих лікарів, які будуть працювати безпосередньо з коронавірусом. І в подальшому ми будемо вживати всіх захистів для того, щоб захистити і підтримати лікарів, і також будемо просити про це і парламент, також стати нашим партнером в цій роботі щодо захисту і підтримки українських медиків і молодшого медичного персоналу.</p>
<p>Стосовно переданих засобів індивідуального захисту інформація буде надана, вона на "Фейсбуці" опублікована в тому числі, але офіційно ми її надамо, в якій області, в якій кількості були роздані.</p>
<p>Стосовно тестів. До кінця цього тижня ми завеземо в Україну першу партію тестів, яка буде складати 10 мільйонів тестів, швидких, які дають 99,99 відповідь на захворюваність на відповідну хворобу - коронавірус.</p>
<p></p>
<p>ГОЛОВУЮЧИЙ. Дякую. Дякую, пане Прем'єр-міністр. Сідайте.</p>
<p>Ляшко Віктор Костянтинович, три хвилини на виступ, будь ласка. Дайте свої рекомендації, пане заступник.</p>
<p></p>
<p>08:29:07</p>
<p>ЛЯШКО В.К.</p>
<p>Доброго дня, шановні народні депутати, наразі ситуація з коронавірусом в світі набуває все більш загрозливого характеру. Всесвітня організація охорони здоров'я об'явила епідемію.</p>
<p>Сьогодні ми вже маємо понад 182 тисячі зареєстрованих випадків коронавірусної інфекції. З 27 лютого відбувається значний ріст випадків коронавірусної хвороби за межами Китайської Народної Республіки. До 27 лютого близько 90 відсотків всіх випадків були на території однієї провінції в Китайській Народній Республіці.</p>
<p>Сьогодні поширення відбувається більше ніж <a name=_GoBack></a>в 100 країнах світу. На жаль, ми маємо в Україні вже сім зареєстрованих випадків коронавірусної хвороби, із них чотири пов'язані з внутрішньо країною передачею даного вірусу на території нашої країни. Вони не пов'язані з подорожами.</p>
<p>Тому ми як Міністерство охорони здоров'я змінюємо алгоритми діагностики і виявлення випадків хворих на коронавірусну інфекцію. Уряд здійснює всі превентивні обмежувальні протиепідемічні заходи для того, щоб не допустити поширення хвороби і стрімкого зростання випадків коронавірусної хвороби на території нашої держави.</p>
<p>Ми всі з вами повинні розуміти, що превентивні заходи, які впроваджуються на рівні держави, вони в першу чергу спрямовані на те, щоб унеможливити пікове навантаження кількості хворих, які надходять одночасно в наші заклади охорони здоров'я.</p>
<p>Як повідомив Прем'єр-міністр України, в нашій країні є близько 12 тисяч інфекційних лікарень, інфекційних ліжок в інфекційних лікарнях. Там загальна кількість інфекційних боксів 2,5 тисячі. В той же, час ми розуміємо, що якщо буде масове надходження хворих з коронавірусною хворобою, цих ліжок буде недостатньо. Нам потрібно мати і знати, як перепрофільовувати інші заклади охорони здоров'я для того, щоб надавати якісну медичну допомогу.</p>
<p>Статистика, яка сьогодні є в світі показує, що близько 80 відсотків випадків проходять у легких формах. Близько 10 відсотків будуть потребувати госпіталізації. А статистика Італії показує, що близько 10 відсотків інших будуть потребувати госпіталізації у відділення інтенсивної терапії.</p>
<p>Тому ми сьогодні проаналізували і знаємо кількість ліжок, яка у нас є у відділеннях інтенсивної терапії поза межами закладів інфекційного профілю. І статистику, яку ми маємо, вона каже, що ми готові і повинні надавати якісну, ефективну допомогу, оскільки ми маємо близько 3,5 тисяч апаратів для штучної вентиляції легень саме у відділеннях інтенсивної терапії. В той час же, кількості може не вистачити і обладнання може бути застаріле. Ми вживаємо всіх заходів і виділяються додаткові кошти, щоб оновити матеріально-технічну базу, щоб захистити наших медичних працівників, які перші будуть зустрічати…</p>
<p></p>
<p>ГОЛОВУЮЧИЙ. Дякую.</p>
<p>Вікторе Костянтиновичу. Дякую.</p>
<p>Шановні колеги… Дякую. Переходимо до розгляду питань.</p>
<p>Шановні колеги, сьогодні позачергове засідання, яке скликане Погоджувальною радою, зараз відбувається, після цього відбудеться позачергове засідання, яке ініціював Президент держави. На ньому будуть розглядатися два питання. Шановні колеги, буде розглядатися два питання: перше питання – про призначення міністра економічного розвитку, друге питання – обрання Генерального прокурора, призначення Генерального прокурора.</p>
<p>Тому прошу Комітет з питань економічного розвитку та Комітет з питань правоохоронної діяльності зібратися та розглянути ці питання на своїх засіданнях.</p>
<p>Переходимо до розгляду питань. Вам запропонований до розгляду проект Закону про внесення змін до деяких законодавчих актів України, спрямованих на запобігання виникнення і поширення коронавірусної хвороби (COVID-19), реєстраційний номер 3219.</p>
<p>Шановні колеги, будь ласка, підготуйтеся до голосування. Нам необхідно прийняти рішення про включення до порядку денного сесії цього питання.</p>
<p>Готові голосувати? Прошу підтримати та проголосувати.</p>
<p></p>
<p>08:34:05</p>
<p>За-336</p>
<p>Рішення прийнято.</p>
<p>Пропонується розглянути це питання за скороченою процедурою. Прошу підтримати та проголосувати. <i>(Шум у залі)</i> Я чую. Зараз я запропоную.</p>
<p></p>
<p>08:34:27</p>
<p>За-340</p>
<p>Рішення прийнято.</p>
<p>Шановні колеги, пропонується розглянути це питання без обговорення та прийняти рішення. Готові голосувати?</p>
<p>Ставлю на голосування пропозицію про прийняття за основу проекту Закону про внесення змін до деяких законодавчих актів України, спрямованих на запобігання виникнення і поширення коронавірусної хвороби (COVID-19) (реєстраційний номер 3219). Прошу підтримати та проголосувати.</p>
<p>І зараз ми поставимо наступне голосування – про прийняття в цілому.</p>
<p></p>
<p>08:35:07</p>
<p>За-336</p>
<p>Рішення прийнято.</p>
<p>Шановні колеги, ставлю на голосування пропозицію про прийняття в цілому з необхідними техніко-юридичними правками проект Закону (реєстраційний номер 3219) про внесення змін до деяких законодавчих актів України, спрямованих на запобігання виникнення і поширення коронавірусної хвороби (COVID-19). Прошу підтримати та проголосувати.</p>
<p></p>
<p>08:35:45</p>
<p>За-344</p>
<p>Рішення прийнято.</p>
<p><i>(Шум у залі)</i></p>
<p>Дивіться, весь зал прийняв рішення... Я дякую вам за підтримку так само, шановні колеги. Дякую.</p>
<p>Шановні колеги, з мотивів. Ні, чекайте, ні, з мотивів – ні зараз. Ми ще не зайшли в питання. Проект закону... Якщо буде обговорення, почекайте.</p>
<p>Проект Закону про внесення змін до деяких законодавчих актів України, спрямованих на підвищення доступності лікарських засобів, медичних виробів та інших товарів, які закуповуються Особою, уповноваженою на здійснення закупівель у сфері охорони здоров'я (реєстраційний номер 2538). Це друге читання.</p>
<p>Є невраховані правки. З мотивів? Геращенко з мотивів. Івченко з мотивів, Кулініч з мотивів. Почекайте, бачу. Геращенко. Включіть, будь ласка, мікрофон.</p>
<p></p>
<p>08:36:48</p>
<p>ГЕРАЩЕНКО І.В.</p>
<p>Шановні колеги, ми вважаємо, що і до цього влада, на жаль, провалила інформаційну кампанію, що стосується коронавірусу. І зараз за цим засіданням слідкують мільйони людей. Вони от хочуть знати, що ми тільки що проголосували в цьому пориві турборежиму. Українці, мільйони українців, журналісти, яких немає зараз в ложі преси, вони мають право знати, про що йдеться в законопроекті, за який проголосувало 300 депутатів народних.</p>
<p>Ми пропонуємо все-таки після закінчення питання, в яке ми вже зайшли, дати по дві хвилини з мотивів, щоб фракції пояснили, про що тут йдеться. Тим більше, над цим законом ми консолідовано разом працювали, це спрацює позитивному сприйняттю нашої спільної роботи, конструктиву важливому і таке інше.</p>
<p>Ми вимагаємо, щоби ми просто роз'яснили…</p>
<p></p>
<p>ГОЛОВУЮЧИЙ. Приймається. Якщо ніхто не буде заперечувати, я теж…</p>
<p></p>
<p>ГЕРАЩЕНКО І.В. Щоб ми роз'яснили людям, що ми прийняли. Люди налякані. Давайте розкажемо, що тут є економічне, що тут є соціальне, що тут є медичне.</p>
<p>Дякую.</p>
<p></p>
<p>ГОЛОВУЮЧИЙ. Ірина Володимирівна, домовились. Давайте тоді після цього повернемося до позицій. Добре. Це буде позиція кожної з фракцій. Домовились.</p>
<p>Тут наполягаєте всі на… Железняк Ярослав Іванович.</p>
<p></p>
<p>08:38:05</p>
<p>ЖЕЛЕЗНЯК Я.І.</p>
<p>Шановний пане Голово! Ми і вся фракція, я впевнений, що і весь зал підтримуємо позицію про те, що все ж таки повинно бути хоча б елементарне обговорення. Наприклад, по тому закону, який ми в тому числі вносили, у нас була окрема позиція щодо тимчасової дії кримінальних норм, які є в цьому законі, і зараз не було банально можливості про це сказати…</p>
<p></p>
<p>ГОЛОВУЮЧИЙ. Ярослав Іванович, я вибачаюся, що я вас перебив, але ми ж домовилися, що після цього питання дам по дві хвилини кожній фракції. Давайте тоді не витрачати зараз час, проходимо це питання - і потім по дві хвилини. Нормально так? Домовились.</p>
<p>Шановні колеги, 2538 друге читання. Хтось наполягає на правках? <i>(Шум у залі) </i> На якій?</p>
<p>Ніна Петрівна Южаніна, на якій правці наполягаєте? І Радуцький.</p>
<p></p>
<p>08:38:54</p>
<p>ЮЖАНІНА Н.П.</p>
<p>Скажіть, будь ласка, ми з вами проголосували в першому читанні цей законопроект, говорили, що ви до другого читання зробите так, щоби, справді, це підприємство, яке ви створюєте, виконувало функцію, не пов'язану з комерційною діяльністю, а якщо там і будуть зароблені додаткові кошти, то вони були спрямовані як у неприбуткової організації виключно на ту діяльність, яка передбачена статутом. Для цього я подала одну-єдину поправку, яка унеможливлює зловживати і взагалі використати цю організацію для різних схем, які закладені в системі далі оподаткування, тому що всі операції, які пов'язані з діяльністю цієї компанії, будуть звільнені в подальшому в наступному законі. Для того, щоб справді виконати ту ціль, яку ви перед собою ставите, або ви не зрозуміли, що це має бути утворене виключно казенне неприбуткове підприємство. Це означатиме, що, оскільки воно буде оперувати виключно державними коштами, то воно має виконувати всі функції, які відповідно є по закону, по статті 76 про казенне підприємство.</p>
<p></p>
<p>ГОЛОВУЮЧИЙ. Дякую. Ніна Петрівна, ви не наполягаєте на голосуванні? Ні, позицію комітету зараз послухаємо.</p>
<p>Михайло Борисович, відповідайте.</p>
<p></p>
<p>08:40:20</p>
<p>РАДУЦЬКИЙ М.Б.</p>
<p>Доброго дня. Це 2 правка, так, Ніна Петрівна?</p>
<p></p>
<p>ГОЛОВУЮЧИЙ. 11-а.</p>
<p></p>
<p>РАДУЦЬКИЙ М.Б. 11-а.Ззараз, хвилинку, я так…</p>
<p></p>
<p>ГОЛОВУЮЧИЙ. Врахована частково 11 правка, Южаніна Ніна Петрівна.</p>
<p></p>
<p>08:40:57</p>
<p>РАДУЦЬКИЙ М.Б.</p>
<p>11 правка врахована частково. Врахована частково. Ну, чому ні?</p>
<p></p>
<p>ГОЛОВУЮЧИЙ. Шановні колеги, Ніна Петрівна, ви будете наполягати на голосуванні?</p>
<p></p>
<p>РАДУЦЬКИЙ М.Б. Врахована частково, зауваження - аналогічне правці 7: щодо критеріїв до особи, уповноваженої на здійснення закупівель.</p>
<p></p>
<p>ГОЛОВУЮЧИЙ. Добре, ставлю на голосування правку 11 Южаніної. Вона врахована частково. Прошу визначатися та голосувати.</p>
<p>Врахована частково. Почекайте, зупиніть голосування. Зупиніть голосування. Написано: враховано частково. Я ж бачу таблицю, шановні колеги. Я ставлю на голосування так, як воно враховано.</p>
<p>Ставлю на голосування правку номер 11 Южаніної, враховану частково. Прошу визначатись та голосувати.</p>
<p></p>
<p>08:42:00</p>
<p>За-130</p>
<p>Рішення не прийнято, правка не врахована.</p>
<p>Шановні колеги, хтось ще наполягає на своїх правках? Ні. Що?</p>
<p></p>
<p>08:42:13</p>
<p>РАДУЦЬКИЙ М.Б.</p>
<p>Я хочу 94 правку поставити на підтвердження, бо є… 94 правка – це про термін дії 2 роки чи безстроково, термін дії… Зараз, хвилинку, я зачитаю повністю.</p>
<p></p>
<p>ГОЛОВУЮЧИЙ. Ви не наполягаєте, я правильно розумію? Не наполягає. Він не наполягає. Ірина Володимирівна, ви мене чуєте? Дякую.</p>
<p>Більше ніхто не наполягає на правках?</p>
<p>Стефанишина. Включіть, будь ласка, мікрофон. Правка. Номер правки?</p>
<p></p>
<p>08:43:01</p>
<p>СТЕФАНИШИНА О.А.</p>
<p>Шановні колеги, ми просимо все-таки поставити на голосування 94 правку в залі. Я коротко поясню. Ця правка скасовує можливість спрощеної реєстрації ліків для державних закупівель цим підприємством. Що це означає? Що в нас буде обмежена конкуренція і що пацієнти по суті не будуть отримувати ліки. Це дуже важлива правка для пацієнтів з онкологією, зі СНІДом, з гепатитом і з іншими захворюваннями. Ця норма, яка дозволяє спрощену реєстрацію для лікарських засобів, має бути постійною, а не тимчасовою.</p>
<p></p>
<p>ГОЛОВУЮЧИЙ. 94 правка? Так, а вона врахована. Ну, як ні? Радуцьким 94 правка. На підтвердження?</p>
<p>Ставлю на голосування 94 правку. Вона врахована комітетом. Прошу підтримати та проголосувати.</p>
<p></p>
<p>08:44:27</p>
<p>За-252</p>
<p>Правка підтверджена.</p>
<p>Хто ще наполягає на правках? Ніхто?</p>
<p>Переходимо до голосування. Шановні колеги, ставлю на голосування для... Ставлю на голосування пропозицію про прийняття в другому читанні та в цілому з необхідними техніко-юридичними правками проект Закону про внесення змін до деяких законодавчих актів України, спрямованих на підвищення доступності лікарських засобів, медичних виробів та інших товарів, які закуповуються Особою, уповноваженою на здійснення закупівель у сфері охорони здоров'я (реєстраційний номер 2538). Прошу підтримати та проголосувати.</p>
<p></p>
<p>08:45:25</p>
<p>За-290</p>
<p>Рішення прийнято. Закон прийнятий в цілому.</p>
<p>Шановні колеги, переходимо до наступного питання порядку денного. Вам запропонований до розгляду проект Закону про внесення змін до Податкового кодексу України щодо підвищення доступності лікарських засобів, медичних виробів та інших товарів, які закуповуються за кошти державного бюджету...</p>
<p>Шановні колеги, дійсно, вибачте. Домовлялися, що після 2538 по дві хвилини кожна фракція щодо першого законопроекту, який був прийнятий, так званий Закон про коронавірус, про боротьбу з коронавірусом. Будь ласка, запишіться від депутатських фракцій та груп.</p>
<p>Бобровська Соломія Анатоліївна.</p>
<p></p>
<p>08:46:39</p>
<p>БОБРОВСЬКА С.А.</p>
<p>Прошу передати слово Олі Стефанишиній.</p>
<p></p>
<p>ГОЛОВУЮЧИЙ. Ольга Анатоліївна Стефанишина. Але, шановні колеги, ми говоримо про перший законопроект, який був прийнятий. Мова йде про 3219.</p>
<p></p>
<p>08:47:07</p>
<p>СТЕФАНИШИНА О.А.</p>
<p>Шановні колеги, доброго дня!</p>
<p>Сьогодні ми проголосували про закон, який дозволить багато спрощень для протидії коронавірусу в Україні. Але я хочу зупинитися на одній важливій тезі. Ми з вами сьогодні проголосували за зміни в статтю Кримінального кодексу 325, яка дозволяє введення кримінальної відповідальності за порушення санітарних норм. І, звичайно, дуже багато країн сьогодні посилюють відповідальність у зв'язку з протидією коронавірусу. Але зазвичай прогресивні країни посилюють відповідальність за допомогою підвищення штрафів. Україна ж пішла іншим шляхом: ми вводимо кримінальну відповідальність. На нашу думку, це є величезною загрозою сьогодні для України. У нас недореформовані суди, у нас недореформована Національна поліція. І ми вважаємо, що сьогодні використовувати цю статтю буде злочином. І проти того, щоб сьогодні ця стаття використовувалась для посадок неугодних.</p>
<p>Тому позиція фракції "Голос" в тому, щоб ця стаття все-таки була тимчасовою. І ми будемо вимагати, щоб цей закон був переглянутий. Ми не змогли, на жаль, цього зробити в рамках робочої групи, оскільки ситуація була дуже терміновою і нам було дуже важко реагувати на цю ситуацію. Тому наша позиція, що ця стаття не є такою, яка відповідає європейським правилам і нормам, і має бути тимчасовою.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Бойко Юрій Анатолійович. Королевська Наталія Юріївна.</p>
<p></p>
<p>08:49:06</p>
<p>КОРОЛЕВСЬКА Н.Ю.</p>
<p>Шановні колеги, шановні присутні! Я в першу чергу хочу подякувати всім за те, що ми пройшли випробування на міцність і у кризовий для країни час змогли відкинути всі наші протиріччя та об'єднати зусилля задля ухвалення надзвичайно важливого рішення. Цей законопроект 3219, до нього були залучені майже всі фракції парламенту та всі разом ми відпрацювали найнеобхідніші, найтермінові дії. І я хочу для людей пояснити найголовніші ті норми, які сьогодні врегульовані в цьому питанні.</p>
<p>Перше. Ми вимагаємо від уряду, і це вже прийнято, щоб терміново вони провели державний контроль за цінами на лікарські засоби, товари медичного призначення та соціально значущі товари. Також заборона нараховувати та стягувати неустойки за несвоєчасне здійснення платежів за житлово-комунальні послуги. Також заборона на припинення надання житлово-комунальних послуг у разі їх несплати або оплати в неповному обсязі. Також заборона скасовувати довідку переміщеної особи, також зупиняти "Ощадбанку" виплати соціальних та пенсійних платежів для переселенців. Заборона примусового виселення із житла та примусового стягнення житла, що належить громадянам, під час примусового виконання рішень суду щодо стягнення заборгованості за житлово-комунальні послуги та багато інших норм. Також виплати до 200 відсотків медичним працівникам та тим, хто буде задіяний у подоланні цієї кризи. Шановні колеги, це дуже важливі норми, але ж цього сьогодні недостатньо.</p>
<p>І ми звертаємося до уряду терміново надати повноцінний план дій, покроковий план дій. Якщо уряд сьогодні не може, ми готові їм допомогти, щоб прийняти всі необхідні антикризові заходи та захистити здоров'я людей. Це найголовніша мета сьогоднішнього парламенту.</p>
<p>Дякую.</p>
<p></p>
<p>ГОЛОВУЮЧИЙ. Бєлькова Ольга Валентинівна.</p>
<p>Івченко Вадим Євгенович.</p>
<p></p>
<p>08:51:31</p>
<p>ІВЧЕНКО В.Є.</p>
<p>Вадим Івченко, фракція "Батьківщина". Шановні колеги, сьогодні світ опинився в складній ситуації: поряд з економічною кризою на нас обрушилась пандемія. І зовсім вірні кроки, які сьогодні робить уряд.</p>
<p>Опозиційна фракція "Батьківщина" підтримала законопроект 3219. Ми долучилися до його розробки. Мало того, ми готові продовжувати запроваджувати всі необхідні міри з комітетом, з парламентом, з урядом задля того, щоб ми швидше перейшли цей рубікон.</p>
<p>А для людей я хочу сказати, що ми тимчасово звільнили від ввізного мита операції по ввезенню ліків, ми зробили закупівлю товарів, робіт і послуг для виконання протидії коронавірусу безпосередньо без тендерів зі 100-відсотковою передоплатою. Строк подання електронних декларацій для фізичних осіб ми продовжили до 1 червня. Ми в період карантину передбачили можливість дистанційної роботи та відпустки, термін перебування у відпустці за власний рахунок не включатимуть у загальний граничний 15-денний термін.</p>
<p>На період карантину протягом 30 днів після його відміни забороняється скасовувати довідки для внутрішньо переміщених осіб. Колеги, саме важливе, ми доручили уряду, я прошу увагу, перше: забезпечити контроль за цінами, ліками і на соціально значущі товари. Це важливе питання, яке турбує людей. Встановили доплати медичним працівникам у розмірі 200 відсотків заробітної плати. Ми забезпечили цим законом недопущення припинення житлових субсидій.</p>
<p>Колеги, ми зробили гарну справу, давайте продовжувати. Опозиція сьогодні разом задля того, щоб ми протидіяли цій пандемії.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Южаніна Ніна Петрівна. Вікторія Петрівна Сюмар.</p>
<p></p>
<p>08:53:40</p>
<p>СЮМАР В.П.</p>
<p>Шановні колеги, цей закон став продуктом складного компромісу між різними фракціями.</p>
<p>Що ми бачимо сьогодні? Третій місяць в світі вирує епідемія. Що є в Україні? Немає майже нічого, справді, лікарні не обладнані, лікарі не мають засобів індивідуального захисту, не мають банальних масок, не мають банальних антисептиків, вже не кажучи про апарати штучної вентиляції легень, які є першим необхідним апаратом у разі ускладнень коронавірусу.</p>
<p>Цей законопроект, його можна розділити на три частини: перша частина дає відповідь на те, як швидко в цих умовах провести закупівлі. Насправді їх треба було, шановний пане Прем'єр, і очевидно, що це звертання і до попереднього Прем'єр-міністра, їх треба було проводити ще в січні місяці, коли стало відомо про таку тривожну ситуацію. Але зараз ми вивели ці закупівлі з-під дії Закону "Про публічні закупівлі" зі збереженням відповідальності. Ми фактично позбавили їх мита і ПДВ. І це дозволить, я сподіваюся, уряду діяти оперативно.</p>
<p>Так само ми посилили соціальний захист людей насправді. Ми впровадили в перелік форс-мажору заходи карантину. І тому, якщо хтось буде намагатися розривати договори, то це не може бути зроблено під час карантину, тому що очевидно він тепер, нарешті, буде підпадати під форс-мажор. Ми максимально намагалися захистити людей, яких можуть виселяти з квартир, в яких просто не буде коштів, тому що вони не будуть отримувати зарплату.</p>
<p>Ну і по посиленню кримінальної відповідальності. Це дуже складний компроміс. Ця стаття вже існувала у Кримінальному кодексі, але ми домовилися - я хочу це під стенограму заявити, - що ми будемо змінювати її і будемо робити все спільно різними фракціями для того, щоб дати інструменти протидіяти інфекції, але не зловживати правами і свободами людей. Це закон про довіру, без довіри ми скотимося в прірву. Давайте мати довіру і виконувати домовленості.</p>
<p>Дякую.</p>
<p></p>
<p>ГОЛОВУЮЧИЙ. Кулініч Олег Іванович.</p>
<p></p>
<p>08:55:56</p>
<p>КУЛІНІЧ О.І.</p>
<p>Доброго дня, шановні колеги. Олег Кулініч, депутатська група "Довіра". Наша група буде підтримувати всі необхідні законопроекти для країни, які в цей час надзвичайно важливі в боротьбі з коронавірусом. Тому що в цій ситуації і уряд, і парламент повинні бути єдині. Але не менш важлива сьогодні моральна підтримка для країн Європи, які потерпають, зараз потерпають від такої страшної загрози. Я думаю, що всі фракції мене підтримають, коли ми висловимо підтримку країнам Європи, і в тому числі італійському народу, який зараз потерпає найбільше від цієї страшної загрози. Тому що в цій ситуації моральна підтримка єдина і найкращий спосіб показати, що ми єдині в Європейському Союзі і разом можемо боротися із такими викликами, із такою проблемою, яка стоїть зараз, – це коронавірус.</p>
<p>Я думаю, що всі фракції мене підтримають, коли ми дамо доручення Голові Верховної Ради підготувати офіційне звернення на підтримку європейських країн в такій складній боротьбі із коронавірусом.</p>
<p>Дякую.</p>
<p></p>
<p>ГОЛОВУЮЧИЙ. Дякую, Олег Іванович.</p>
<p>Шановні колеги, я думаю, що весь зараз світ повинен об'єднатися навколо боротьби з цією проблемою.</p>
<p>Бондар Віктор Васильович.</p>
<p></p>
<p>08:57:22</p>
<p>БОНДАР В.В.</p>
<p>Дякую, шановний Дмитро Олександрович. Шановні колеги, ми сьогодні розглядаємо надзвичайно важливий законопроект, який дає шанси, надію країні пройти цю епідемію і вирішити багато питань, які уряд сьогодні ставить, щоб їм розв'язати руки по закупівлях медикаментів, по терміновій підготовці країни, лікарень до цієї епідемії і так далі.</p>
<p>Безумовно, наша депутатська група "За майбутнє" буде підтримувати цей законопроект. І ми будемо підтримувати всі необхідні законопроекти, які дадуть можливість вирішити хоч на 1 відсоток, на 10, на 20 питання боротьби з цією епідемією. Але, в той же час, я хочу звернутись до уряду. Я це говорив неодноразово на всіх останніх нарадах за цей тиждень. Ми хочемо від уряду, від штабу, який займається боротьбою з епідемією, побачити чіткий план дій хоча би на найближчі 2-3 тижні. Ми хочемо побачити мобілізаційний план по лікарнях, скільки, яких лікарень, в яких областях буде задіяна для боротьби з цією епідемією. Ми хочемо побачити, що буде відбуватися з ліками, що буде відбуватися з мобілізацією і підготовкою лікарів, що буде відбуватися з захистом лікарів, які будуть приймати участь у цій боротьбі, що буде відбуватися з вирішенням інших питань, такі як повернення наших українців додому з-за кордонів, як ми їх будемо евакуювати, такі як міжнародні всі допомоги. Тобто питань безліч, і ці питання мають бути озвучені, і ми маємо почути відповідь від уряду.</p>
<p>Поки ми бачимо дуже багато різних якихось шарахань зі сторони в сторону. Ми бачимо багато розмов, але ми не бачимо конкретики. Тому пропонуємо, щоб кожних два дні було засідання спільне цього антикризового штабу від уряду спільно з представниками від кожної депутатської групи і фракції. Тоді ми будемо мати оперативну інформацію, що насправді відбувається, скільки тестів є в Україні, скільки проведено і які заходи вживаються урядом. Тоді ми будемо оперативно інформувати громадськість…</p>
<p></p>
<p>ГОЛОВУЮЧИЙ. Дякую, Віктор Васильович.</p>
<p>Качура Олександр Анатолійович.</p>
<p></p>
<p>08:59:42</p>
<p>КАЧУРА О.А.</p>
<p>Олександр Качура, фракція "Слуга народу". Шановні колеги, дійсно, висловлюю подяку всім депутатським фракціям, в тому числі опозиційним, які зараз об'єдналися задля того, щоб убезпечити українців від тої епідемії, яка насувається на територію України. Дійсно, давайте зараз відкладемо свої політичні амбіції і протистояння і зробимо все для того, щоб Україна як можна простіше перенесла ту величезну епідемію, яка рухається по всьому світу.</p>
<p>Про що законопроект 3219. Цей законопроект передбачає, в першу чергу, тендерні спрощені процедури. Цей законопроект передбачає також звільнення від сплати податку на додану вартість для товарів медичної сфери. Цей законопроект, як казали вже передбачає також і визначення епідемії, визначення на сьогоднішній день цієї обставини як форс-мажорної. Це підтримка бізнесу.</p>
<p>Найголовніше, про що б я хотів сказати, це те, що Кабінету Міністрів, я зараз звертаюся до Прем'єр-міністра України надається можливість контролювати та встановлювати тимчасово ціни. Я сьогодні йшов коли на засідання Верховної Ради, зайшов в аптеку на Інститутській. Ви знаєте, скільки там коштують маски? 50 штук – 2 тисячі гривень. Тому наступним кроком нашим повинно бути введення кримінальної відповідальності за спекулянтство, а я б назвав би це мародерством. Тому що під час війни, під час того, коли відбувається в країні епідемія, не можна наживатися на українських громадянах. Саме тому я сьогодні прямо внесу законопроект відповідний, і буду надіятися, що зал його підтримає.</p>
<p>А щодо всіх українських наших громадян, я прошу не панікувати, лікарям ми здійснимо забезпечення 200 відсотків на протязі тижня їх заробітних плат. Все буде добре. Давайте триматися разом, будемо всі здорові.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги! Я від себе особисто, і думаю, що від всього депутатського корпусу, хотів би подякувати робочій групі, яка працювала над цим законопроект. Вони три доби опрацьовували багато спірних питань, але вони досягли компромісу і сьогодні ми його прийняли. Це дуже важливо.</p>
<p>Я хотів би ще раз звернутись до і комітету, і цієї групи: напрацювати короткий інформаційний лист, що ми могли б продемонструвати суспільству, що саме закладено в цей законопроект, які позитивні речі там передбачені, які першочергові заходи там відображені і навіщо ми його сьогодні приймали.</p>
<p>Михайло Борисович! Я Радуцького не бачу. Будь ласка, підготуйтесь до розгляду питання.</p>
<p>Проект Закону про внесення змін до Податкового кодексу України щодо підвищення доступності лікарських засобів, медичних виробів та інших товарів, які закуповуються за кошти державного бюджету, та створення умов для закупівель у сфері охорони здоров'я за кошти державного бюджету (реєстраційний номер 2539).</p>
<p>Не будемо обговорювати? Правки. Це друге читання. Тут правки. Голосуємо?</p>
<p>Ви наполягаєте? Ніна Петрівна Южаніна, яка правка? Ще раз? 7-а правка, Южаніна.</p>
<p></p>
<p>09:03:31</p>
<p>ЮЖАНІНА Н.П.</p>
<p>Шановні колеги, ця поправка пов'язана із основним законом, який ми щойно прийняли. Я не розумію, чи ви всі почули про те, що створюється приватне підприємство, яке буде керуватися МОЗом і здійснювати операції, в тому числі в величезній сумі, з державного бюджету. Я не розумію тих колег, які не хочуть виправити ситуацію і всі пільги, які надаються цим законом, надати саме такому підприємству, яке буде виконувати функції, пов'язані з державою, з державними коштами, для закупівлі ліків.</p>
<p>Тому, мені здається, ви зробите тільки що величезну помилку. Ви знаєте, таких прикладів дуже багато, створених підприємств, які використовують державні кошти, і наслідки виключно негативні.</p>
<p>Тому я проти того, щоби зараз залишати в такій же редакції в Податковому кодексі ті визначення, які прийняті в основному законі. Якщо можливо, давайте виправимо тут, і тоді ви внесете зміни…</p>
<p></p>
<p>ГОЛОВУЮЧИЙ. Дякую.</p>
<p>Данило Олександрович, 7 правка.</p>
<p></p>
<p>09:04:44</p>
<p>ГЕТМАНЦЕВ Д.О.</p>
<p>Шановна Ніна Петрівна, ми обговорювали це питання на комітеті, і ми з вами розуміємо, що та норма, яка є в основному законі, ми не можемо її змінювати в законі, який іде пакетом з основним. Бо якщо у нас будуть різні визначення в Податковому кодексі і в основному законі, ми з вами нічого, крім протиріч та плутанини, не знайдемо. І ми домовлялися з вами, що Верховна Рада визначиться по вашій правці в основному законі, і якщо підтримає, то ми підтримаємо тут.</p>
<p>Верховна Рада визначилася і не підтримала вашу поправку, тому рішення комітету – відхилити. І я прошу підтримати рішення комітету.</p>
<p></p>
<p>ГОЛОВУЮЧИЙ. Ви наполягаєте, Ніна Петрівна? Ставлю на голосування 7 правку Южаніної. Я прошу визначатися та голосувати.</p>
<p></p>
<p>09:05:45</p>
<p>За-123</p>
<p>Рішення не прийнято. Правка не врахована.</p>
<p>Хто буде ще наполягати на своїх правках? Теж Ніна Петрівна. Яка правка?</p>
<p></p>
<p>09:05:51</p>
<p>ЮЖАНІНА Н.П.</p>
<p>Наступна поправка 9. Я хочу, пане голово комітету, звернутися до вас. Вперше з 2010 року ви дозволили, щоб абсолютно законопроектом, не пов'язаним з Податковим кодексом, були внесені зміни. Це той законопроект, який ми щойно проголосували, 3219. І доношу до відома всіх людей: звільнили від ПДВ ввезення медичних ліків, але не звільнили наступну поставку, тобто при ввезені ПДВ не сплачується, а люди від цього нічого не матимуть, тому що ставка 7 і 20 відсотків при продажу в аптеках чи в інших місцях буде застосовуватися.</p>
<p>Тому такі саме зміни не повинні проводитися у непрофільному комітеті. Вчора ж вас просили забрати ці поправки, розглянути, виписати їх грамотно для того, щоб вони були в нашому саме проекті.</p>
<p>І ще, щойно прийнятий 2538 і 2539, нічого немає до тих заходів, які зараз проводяться в країні, пов'язані з епідемією. Тому це просто протягування під шумок…</p>
<p></p>
<p>ГОЛОВУЮЧИЙ. Данило Олександрович! Данило Олександрович, позицію комітету.</p>
<p></p>
<p>09:07:06</p>
<p>ГЕТМАНЦЕВ Д.О.</p>
<p>Ніна Петрівна, дійсно, вперше за нашу каденцію законом непрофільним внесені зміни до Податкового кодексу. Я не погоджуюсь з такою практикою і виправдовую її виключно виключеністю ситуації, надзвичайністю ситуації, яка сьогодні сталася в країні. На майбутнє ми, безперечно, не можемо допускати такого, щоб зміни до Податкового кодексу розглядалися непрофільним законом та непрофільним комітетом.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Ставлю на голосування 9 правку Южаніної. Прошу визначатись та голосувати. Комітет її відхилив.</p>
<p></p>
<p>09:08:05</p>
<p>За-115</p>
<p>Рішення не прийнято.</p>
<p>Хто ще наполягає на правці? Ніна Петрівна, яка правка?</p>
<p></p>
<p>09:08:11</p>
<p>ЮЖАНІНА Н.П.</p>
<p>51-а. Я хочу звернутися останній раз до колег при розгляді цього законопроекту. Просто зрозумійте, що ті зміни, які внесли задля вирішення складної ситуації, зміни в Податковий і Митний кодекс нічого не вирішують. Тому, можливо, зараз наш комітет зібрався і, не приймаючи в другому читанні цей законопроект, щось… не щось, а виправили ситуацію і виписали пункти, які направлені задля того, щоб здешевити всі лікарські препарати і засоби, які будуть ввезені в Україну.</p>
<p>Це стосується внесених змін і в Податковий, і в Митний кодекс, їх треба терміново виправити, інакше ви обманули людей і нічого не для них не зробити в цій частині.</p>
<p>Дякую. І можете не ставити цю поправку, я просто звертаюсь до вас, голово комітету: давайте зараз збиратися і виправляти ситуацію.</p>
<p></p>
<p>ГОЛОВУЮЧИЙ. Дякую.</p>
<p>Наполягаєте на голосуванні? Не наполягаєте. Ніна Петрівна, ще на якихось поправках будете?</p>
<p>Колеги, хто ще наполягає на правках? Ні.</p>
<p>Переходимо до голосування за закон. Шановні колеги, ставлю на голосування пропозицію про прийняття в другому читанні та в цілому з необхідними техніко-юридичними правками, проект Закону про внесення змін до Податкового кодексу України щодо підвищення доступності лікарських засобів, медичних виробів та інших товарів, які закуповуються за кошти державного бюджету, та створення умов для закупівель у сфері охорони здоров'я за кошти державного бюджету (реєстраційний номер 2539).</p>
<p>Готові голосувати? Готові. Прошу підтримати та проголосувати.</p>
<p></p>
<p>09:10:03</p>
<p>За-295</p>
<p>Рішення прийнято. Закон прийнятий в цілому.</p>
<p>Шановні колеги, вам запропонований до розгляду проект Закону про внесення змін до Податкового кодексу України та інших законів України щодо підтримки платників податків на період здійснення заходів, спрямованих на запобігання виникнення і поширення коронавірусної хвороби (COVID-19) . Нам необхідно включити це питання в порядок денний сесії.</p>
<p>Прошу підтримати та проголосувати.</p>
<p></p>
<p>09:10:43</p>
<p>За-358</p>
<p>Рішення прийнято.</p>
<p>Пропонується розглянути це питання… <i>(Шум у залі)</i> Без обговорення? Голосуємо.</p>
<p>Шановні колеги… <i>(Шум у залі) </i>Хто хоче обговорювати? Одна фракція? Хто? Готові? Одна фракція. Одна фракція – 2 хвилини. Добре.</p>
<p>Геращенко. Ні? Чому? Ви ж просили. Включіть, будь ласка, мікрофон. Кому?</p>
<p></p>
<p>09:11:19</p>
<p>ГЕРАЩЕНКО І.В.</p>
<p>Гончаренку, будь ласка, передайте слово.</p>
<p></p>
<p>ГОЛОВУЮЧИЙ. Кому? Гончаренко Олексій Олексійович, 2 хвилини, хвилина. З мотивів</p>
<p></p>
<p>09:11:25</p>
<p>ГОНЧАРЕНКО О.О.</p>
<p>Дякую.</p>
<p>Шановні друзі! Олексій Гончаренко, "Європейська солідарність", Одещина. Безумовно, ми маємо підтримати сьогодні економіку України, наших підприємців і всіх тих, хто створює робочі місця. Дуже шкода, що ми робимо це тільки зараз, хоча насправді економічна криза в країні вже почалася ще до коронавірусу. В січні місяці маємо падіння ВВП, це ще до епідемії, вперше за чотири роки ми маємо в січні місяці падіння ВВП на піввідсотка. Чому? Бо до цього призвела економічна політика уряду. Треба не просто приймати цей закон - треба змінювати повністю економічну політику, яка сьогодні знищує виробництво, яка сьогодні знищує підприємництво. Так, сьогодні ми маємо шукати всі можливості для того щоб підтримати тих, хто дає робочі місця українцям, для тих, хто годує нас тут всіх. І ми маємо це все пам'ятати! То ж голосуємо цей закон і змінюємо політику в цілому.</p>
<p></p>
<p>ГОЛОВУЮЧИЙ. Ставлю на голосування пропозицію про прийняття за основу проект Закону про внесення змін до Податкового кодексу України та інших законів України щодо підтримки платників податків на період здійснення заходів, спрямованих на запобігання виникнення і поширення коронавірусної хвороби (COVID 19) (реєстраційний номер 3220).</p>
<p>Прошу підтримати та проголосувати.</p>
<p></p>
<p>09:12:57</p>
<p>За-359</p>
<p>Рішення прийнято.</p>
<p>Шановні колеги, ставлю на голосування пропозицію про прийняття в цілому з необхідними техніко-юридичними правками проект Закону (реєстраційний номер 3220) про внесення змін до Податкового кодексу України та інших законів України щодо підтримки платників податків на період здійснення заходів, спрямованих на запобігання виникнення і поширення коронавірусної хвороби (COVID 19).</p>
<p>Прошу підтримати та проголосувати.</p>
<p></p>
<p>09:13:34</p>
<p>За-359</p>
<p>Рішення прийнято. Закон прийнятий в цілому. Дякую.</p>
<p>Шановні колеги, наступне питання – це проект Постанови про деякі питання організації роботи Верховної Ради України на період дії карантину в Україні (3218). Необхідне обговорення? <i>(Шум у залі)</i> Ні.</p>
<p>Ставлю на голосування пропозицію про прийняття за основу і в цілому з урахуваннями пропозицій комітету та необхідними техніко-юридичними правками проект Постанови про деякі питання організації роботи Верховної Ради України на період дії карантину в Україні (реєстраційний номер 3218).</p>
<p>Прошу підтримати та проголосувати.</p>
<p></p>
<p>09:14:34</p>
<p>За-358</p>
<p>Рішення прийнято.</p>
<p>Шановні колеги, наступне питання – це проект Постанови про внесення змін до календарного плану. Треба обговорювати? Не треба.</p>
<p>Ставлю на голосування пропозицію про прийняття за основу і в цілому проект Постанови про внесення змін до календарного плану проведення третьої сесії Верховної Ради України дев'ятого скликання (реєстраційний номер 3224). Готові голосувати? Прошу підтримати та проголосувати.</p>
<p></p>
<p>09:15:16</p>
<p>За-359</p>
<p>Рішення прийнято.</p>
<p>Руслан Олексійович Стефанчук.</p>
<p></p>
<p>09:15:29</p>
<p>СТЕФАНЧУК Р.О.</p>
<p>Шановні народні депутати, враховуючи необхідність термінового законодавчого забезпечення заходів по боротьбі з...</p>
<p></p>
<p>ГОЛОВУЮЧИЙ. Шановні колеги, хвилинку тиші.</p>
<p></p>
<p>СТЕФАНЧУК Р.О. Я попрошу хвилинку тиші.</p>
<p>Шановні народні депутати, враховуючи необхідність термінового законодавчого забезпечення заходів по боротьбі з коронавірусом, пропоную доручити Голові Верховної Ради України невідкладно підписати прийняті Верховною Радою акти та негайно направити їх Президентові України.</p>
<p>Якщо немає заперечень, я ставлю на голосування. Прошу підтримати та проголосувати негайне підписання. Прошу підтримати та проголосувати.</p>
<p></p>
<p>ГОЛОВУЮЧИЙ. Почекайте, стоп, почекайте! Я ще раз, дивіться, ми прийняли сьогодні закони. Для того, щоб не чекати 2 дні, Верховна Рада доручає Голові Верховної Ради підписати закони сьогодні. По всім чотирьом законам, всі закони, які сьогодні розглядалися. Всі питання, які розглядалися на позачерговому засіданні сьогоднішньому.<i> </i></p>
<p></p>
<p>СТЕФАНЧУК Р.О. Шановні колеги, є пропозиція голосувати. Хто думає по-іншому, є інші кнопки. Я ставлю на голосування. Прошу підтримати та проголосувати.</p>
<p></p>
<p>09:17:02</p>
<p>За-360</p>
<p></p>
<p>09:17:12</p>
<p>ГОЛОВУЮЧИЙ. Дякую. Рішення прийнято.</p>
<p>Шановні колеги!</p>
<p>Шановні колеги, перелік питань, який був запропонований до розгляду на позачерговому засіданні Верховної Ради України вичерпаний.</p>
<p>Позачергове пленарне засідання Верховної Ради України оголошую закритим.</p>
<p></p>

