Стенограма пленарного засідання
30 травня 2002
<pre><b>                      ЗАСІДАННЯ ВІСІМНАДЦЯТЕ

               Сесійний зал Верховної Ради України.
                 30 травня 2002 року. 16 година.

</b><i>     Веде засідання Голова Верховної Ради України ЛИТВИН В.М.
</i>
     ГОЛОВА. Шановні народні депутати!  Продовжуємо  нашу  роботу.
Прошу  зайняти  робочі місця і підготуватися до реєстрації.  Прошу увімкнути    систему    "Рада".    Прошу    народних     депутатів зареєструватися.

     Зареєструвалися 373  народних  депутати.  Прошу  показати  по фракціях. Дякую.

     Шановні народні депутати!  Дозвольте  виголосити  оголошення.
Згідно  зі статтею 13 Закону України про статус народного депутата України  та  статтею  4.2.2  Регламенту  Верховної  Ради   України інформую  про  вихід  народного  депутата  України Мусіяки Віктора Лаврентійовича  зі  складу  депутатської  фракції  "Наша  Україна"
(Оплески).

     Шановні народні депутати!  Дозвольте оголосити ще одну заяву.
"Голові Верховної Ради України Литвину народного депутата  України Потебенька Михайла Олексійовича заява.  У зв'язку з хворобою брати участь у роботі Верховної Ради України в даний час я не  в  змозі.
Картка   315   для   реєстрації  та  голосування,  один  примірник знаходиться у мене.  Прошу дати розпорядження  керівництву  "Рада"
забезпечити збереження другого примірника в себе. Підпис".

     На підставі   заяви  народного  депутата  Потебенька  Михайла Олексійовича Управління комп'ютеризованих систем Апарату Верховної Ради підготувало доповідну записку. Дозвольте її оголосити вам.

     "У зв'язку  із  заявою  народного депутата України Потебенька Михайла Олексійовича з приводу збереження другого примірника  його електронної  картки  для голосування 315 ставлю вас до відома,  що народний  депутат  Потебенько  Михайло  Олексійович  отримав   два примірники  картки:  перший примірник - після складення присяги 14 травня 2002 року,  а другий примірник - згідно з особистою  заявою 28 травня.  При ранковій реєстрації 30 травня за допомогою системи
"Рада" його картка була зареєстрована.

     Прошу вас  звернутися  до  народних  депутатів  з   проханням повернути  електронну  картку 315 народного депутата Потебенька до секретаріату".

     Я звертаюся  до  народних  депутатів  з  проханням  повернути картку 315 до секретаріату.

     ------------

     Шановні народні депутати!  Продовжуємо розгляд питань порядку денного.

     Я хотів би вас поінформувати,  що у  зв'язку  з  необхідністю проведення  засідання  Погоджувальної  ради було зроблено перерву.
Під час перерви відбулося  засідання  Погоджувальної  ради.  Однак питання,  яке ми сьогодні розглядаємо,  пов'язане з обранням голів та   перших   заступників   голів    комітетів,    практично    не обговорювалося,  тому що не було виявлено бажання. Окрім того, був відсутній представник фракції "Наша Україна".  Представники  інших фракцій  заявили,  що без представництва від такої великої фракції взагалі не варто обговорювати це питання.

     Отже, шановні   народні   депутати,   нам   треба    провести обговорення з процедури, як ми будемо діяти далі. Прошу записатися на обговорення з цього питання.

     Прошу висвітити.

     Переходимо до обговорення процедурних питань.

     Заплатинський, Соціал-демократична       партія       України
(об'єднана). Наступний - Сулковський.

     ЗАПЛАТИНСЬКИЙ В.М.,       народний       депутат      України
(багато-мандатний  загальнодержавний  виборчий  округ,   СДПУ(о)).
Фракція Соціал-демократичної партії України (об'єднаної).  Шановна президіє!  Шановні народні депутати! Наша фракція мала, має й буде мати  одну  мету в цьому питанні - вирішувати його тільки згідно з Регламентом  Верховної  Ради.  Тому  пропоную  провести  засідання Погоджувальної  ради,  на якому розглянути це питання,  після чого вносити до сесійної зали.

     Дякую.

     ГОЛОВА. Дякую.  Народний депутат Сулковський,  фракція  "Наша Україна".

     СУЛКОВСЬКИЙ П.Г.,  народний  депутат  України (виборчий округ 154, Рівненська область). Прошу передати слово Мовчану.

     ГОЛОВА. Прошу увімкнути мікрофон народного депутата Мовчана.

     МОВЧАН П.М.,  народний   депутат   України   (багатомандатний загальнодержавний  виборчий  округ,  "Блок  Віктора  Ющенка  "Наша Україна").  Фракція   "Наша   Україна",   блок   Віктора   Ющенка,
Український  народний  рух.  Шановний  Володимире Михайловичу!  Ви посилаєтеся на те,  що засідання Погоджувальної ради не відбулося,
і шукаєте крайніх. Адже ви другий день поспіль проводите засідання Погоджувальної ради,  яка складається з вас і  Зінченка.  Офіційно ніхто  не  одержував  запрошення  до тих перемовин,  які необхідно проводити.

     Ви вважаєте,  що та комбінація,  яку ви сотворили тут, те, що ви    продовжуєте   далі   ту   саму   технологію   переманювання,
перехоплювання,  шантажу,  тиску,  якраз і розраховану на те,  щоб досягти ще раз результату,  який є трагічним для цілої України, що це  нормально.  Нормально,  коли  сідають  за  стіл   переговорів,
офіційно запрошують лідерів фракцій і ведуть з ними чесну розмову.
Тільки  такі  принципи  існують  в  парламентаризмі.  Те,  що   ви запропонували і що існує другий день,  веде тільки в глухий кут. І саме тому я пропоную почати цей тур переговорів офіційно.

     Дякую.

     ГОЛОВА. Дякую.   Народний   депутат    Ніколаєнко,    фракція Соціалістичної   партії   України.  Наступна  -  народний  депутат Самойлик, фракція Комуністичної партії України. Будь ласка.

     НІКОЛАЄНКО С.М.,  народний депутат  України  (виборчий  округ 187,  Херсонська область). Дякую, Володимире Михайловичу. Шановний Володимире Михайловичу!  Шановні народні депутати!  Я думаю, що до цього  залу  ми  всі  прийшли  тільки  з однією метою - виконувати передвиборні обіцянки,  які ми дали нашим виборцям і перш  за  все народу України.

     Я думаю,  що  те,  що сьогодні відбувається,  це,  Володимире Михайловичу,  все-таки на вашій совісті.  Ваша заява про те,  що в проекті  постанови,  яку внесли чотири фракції,  пропорційність не дотримано,  не  витримує  ніякої   критики,   оскільки   за   тією домовленістю,  яку  було досягнуто в робочій групі,  посада Голови Верховної Ради прирівнюється до 5-7  комітетів,  заступника  -  до 4-5,  Першого  заступника  -  так само.  Таким чином,  дві фракції вибрали весь свій ліміт,  майже  12  комітетів,  і  навіть  іще  й перебрали  на  півкомітету.  І  чи  сьогодні проводилося засідання Погоджувальної ради, чи не проводилося, ніяким чином не впливає на те, щоб поставити проект цієї постанови на обговорення.

     Тому наша  фракція пропонує:  по-перше,  надати слово авторам цього проекту;  подруге,  почати обговорювати і,  по-третє, шляхом голосування визначитися, чи правильний цей проект, чи ні.

     І ми б ще просили надати фракціям по 3-5 хвилин для виступів,
щоб вони більш детально висловили свої позиції.

     ГОЛОВА. Дякую.  Будь  ласка,  увімкніть  мікрофон   народного депутата Самойлик, фракція Комуністичної партії України.

     САМОЙЛИК К.С.,  народний  депутат  України  (багато-мандатний загальнодержавний виборчий округ, КПУ). Прошу передати слово Петру Миколайовичу Симоненку.

     ГОЛОВА. Прошу  увімкнути  мікрофон народного депутата України Петра Миколайовича Симоненка.

     СИМОНЕНКО П.М.,  народний депутат  України  (багато-мандатний загальнодержавний   виборчий  округ,  КПУ).  Фракция  коммунистов.
Уважаемые  коллеги!  Мы  с   вами   вчера   дали   соответствующие политические  оценки  тому  лицедейству,  которое  происходило  во вторник в Верховной Раде. Позорное, конечно, явление для Верховной Рады. И этот несмываемый позор, лежащий на истории парламентаризма в Украине,  я думаю, будет еще долго не только анализироваться, но и   изучаться   по   персоналиям   -  кто  являлся  режиссерами  и исполнителями.

     Поэтому я хотел бы проинформировать вас о следующем. Да, была предпринята    попытка    провести    так   называемое   заседание
"Погоджувальної ради".  Но мы не  получили  ответа  сразу,  почему сегодня  господин  Литвин  нарушил  Регламент  и  закрыл  утреннее заседание,  объявив перерыв до 16 часов,  хотя имел право объявить только до 14 часов. Это во-первых.

     Во-вторых, мы не услышали все-таки объяснения,  как выполняет свои обязанности Председателя Верховной Рады Литвин  и  почему  из повестки   дня   сегодня  исключен  вопрос,  касающийся  "послання Президента до Верховної Ради". Когда во времени его рассматривать,
это  должен был сегодня доложить нам,  уважая Верховную Раду,  сам лично господин Литвин.

     И третий  вопрос.  Я  обращаюсь  к  вам,  уважаемая  "Еда"  и социал-демократы: вас действительно сейчас просто обманули, потому что  пропорции,  о  которых  говорили  во   время   первоначальных переговоров и к которым сейчас призывают,  сводятся к тому, что за Председателя Верховной Рады вы должны отдать пять  комитетов,  как сказал  Карпов,  за  Первого  заместителя  -  четыре комитета и за Зинченко - три комитета, то есть 12 комитетов.

     Поэтому сегодня ваша проблема заключается в другом.  Если  вы хотите,  чтобы Верховная Рада работала, вам надо немедленно сейчас проголосовать за пакет, который внесли от оппозиции. Я не хотел бы делать   прогноз,  но  я  вам,  уважаемые  представители  "Еды"  и социал-демократы,  не завидую в ближайшее время.  С какими глазами вы поедете на округа к своим избирателям, особенно одномандатники?
Я обращаюсь к вам.  Я надеюсь,  что вы поймете,  какой несмываемый позор   уже   лежит  на  вас,  и  сегодня  призываю  проголосовать немедленно  за  пакет,  который  внесли  мы,  преставители  других фракций.

     Благодарю.

     ГОЛОВА. Дякую,  Петре Миколайовичу.  Шановні колеги!  Давайте домовимося таким чином:  надамо слово представникам  тих  фракцій,
від яких ще не виступали, і будемо переходити до подальшої роботи.

     Прошу увімкнути мікрофон народного депутата України Білоруса,
фракція Блоку Юлії Тимошенко.

     БІЛОРУС О.Г.,  народний  депутат   України   (багатомандатний загальнодержавний виборчий округ,  "Виборчий блок Юлії Тимошенко).
Прошу передати слово депутату Турчинову.

     ГОЛОВА. Прошу   увімкнути   мікрофон    народного    депутата Турчинова.

     ТУРЧИНОВ О.В.,  народний  депутат  України  (багато-мандатний загальнодержавний виборчий округ, "Виборчий блок Юлії Тимошенко").
Шановні народні депутати! Шановна президіє! Перше, що вимагає наша фракція від головуючого на сьогоднішньому засіданні,  - повідомити офіційно Верховну Раду,  коли буде до нас звертатися пан Кучма. Це питання включено до порядку денного,  і Президент повинен  зважати на рішення Верховної Ради,  тим паче,  що Верховна Рада пішла йому назустріч.

     Друге. Це звернення до пана головуючого. Я повідомляю вам, що відповідно  до  Регламенту  ви  можете  робити  перерву за власною ініціативою тільки у випадку,  коли відбувається  грубе  порушення дисципліни, що не дає можливості вести вам засідання. Тому в разі,
якщо ви й далі будете порушувати Регламент,  для початку ми будемо відстороняти вас на дві доби від ведення засідання.

     І останнє.  Я звертаюся до залу.  Шановні колеги!  Давайте не гаяти час, давайте спокійно проголосуємо внесений проект постанови щодо розподілу комітетів. Якщо є й інші проекти постанов, їх також можна ставити  на  голосування.  Прошу  пана  головуючого  і  його заступників виконувати свої обов'язки.

     Дякую.

     ГОЛОВА. Дякую,  Олександре Валентиновичу.  Увімкніть мікрофон народного депутата Заічка, фракція "Єдина Україна".

     ЗАІЧКО В.О.,  народний депутат України (виборчий  округ  225,
м.Севастополь). Прошу передать слово Тигипко Сергею Леонидовичу.

     ГОЛОВА. Увімкніть мікрофон народного депутата Тігіпка.

     ТІГІПКО С.Л.,   народний   депутат  України  (багатомандатний загальнодержавний  виборчий  округ,  виборчий   блок   "За   Єдину Україну;"). Шановний пане Голово! Шановні колеги! На першому етапі наших переговорів і під час виборів керівництва Верховної Ради, на жаль,  ми не змогли домовитися,  на жаль,  ми не змогли вирішувати питання шляхом пошуку компромісів і робили це іншими шляхами. Але,
на мій погляд, це шлях у нікуди, тому що ні одна, ні друга сторона не мають стійкої більшості. Від цього буде втрачати Верховна Рада,
її конструктивізм.

     Мені здається, і ми наполягаємо як фракція на цьому, що зараз не потрібно вирішувати питання через формулу:  чотири фракції свої пропозиції  чи  дві  фракції  свої  пропозиції.  Ви бачите,  ми не вносимо свій проект постанови.  Ми вносимо  пропозицію  -  зробити перерву  до  вівторка і разом продовжити консультації,  спробувати знайти компроміс з огляду на те,  що є вже  керівництво  Верховної Ради, і спробувати вирішити питання таким шляхом.

     Дякую.

     ГОЛОВА. Дякую.  Шановні народні депутати! Час, відведений для виступів  з  процедури,  завершено.  Представники   всіх   фракцій виступили.   Шановні  народні  депутати!  Ми  діяли  за  правилом,
відповідно до якого на виступи з процедури відводиться 5 хвилин.

     Шановні народні депутати! Я хотів би поінформувати вас, що на засіданні  Погоджувальної  ради  були  присутні представники п'яти фракцій, крім представників фракції "Наша Україна".

     Офіційно було   запрошення   взяти   участь    у    засіданні Погоджувальної  ради.  Якщо  потрібно,  давайте  будемо  робити це письмово.

     Шановні народні депутати! Є дві пропозиції. Перша пропозиція:
розглядати внесений проект постанови.  І друга пропозиція: зробити перерву, щоб провести відповідні консультації.

     Шановні народні депутати!  Я хотів би  сказати  виключно  для стенограми   таке:   хоча  внесений  проект  постанови  суперечить Регламенту,  але оскільки  ви  наполягаєте  на  його  обговоренні,
давайте перейдемо до розгляду цього питання.

     Тепер слово  для репліки має народний депутат Симоненко Петро Миколайович, фракція Комуністичної партії України.

     СИМОНЕНКО П.М.  Фракція комуністів. Володимире Михайловичу, я звертаюся до вас: скільки можна вас просити надати інформацію щодо питання порядку денного - звернення Президента до Верховної  Ради?
Чому  ви так зневажливо ставитеся до нас,  народних депутатів?  Це по-перше.

     По-друге, ви,  якщо  взялися  виконувати   обов'язки   Голови Верховної  Ради,  вибачте,  я  вам сказав на так званому засіданні Погоджувальної  ради,  ще  і  певну,  так   скажемо,   матеріальну винагороду   за   це  будете  отримувати.  Будь  ласка,  виконуйте обов'язки.

     І останнє.  На засіданні Погоджувальної ради не  було  у  нас розмови  щодо  порядку денного серед питань,  які обговорюються на засіданні Погоджувальної ради.  Із самого  початку  виникли  певні розбіжності  в  підходах.  І коли,  я вибачаюся,  почали проводити засідання,  як  в  Адміністрації  Президента,  ми  вимушені   були залишити   вас,   дві  фракції,  для  того  щоб  ви  доступними  і зрозумілими вам методами вели розмову між собою.

     Дякую.

     ГОЛОВА. Дякую вам за репліку,  Петре Миколайовичу. Процедурне обговорення у нас вже відбулося.

     Шановні народні  депутати!  Виходячи з ваших пропозицій,  які були внесені,  і за  вашим  наполяганням  я  пропоную  перейти  до розгляду питання,  пов'язаного з проектом постанови,  який внесено представниками чотирьох фракцій.

     Шановні народні  депутати,  я  прошу  визначитися,  хто  буде доповідачем із запропонованого проекту постанови. Будь ласка.

     Шановні народні депутати!  Оскільки зараз йде узгодження, хто буде виступати доповідачем із  внесеного  проекту  постанови  щодо розподілу  посад  голів  та  перших  заступників  голів комітетів,
давайте ще раз пройдемо питання процедури.  Я прошу записатися для обговорення процедурних питань.

     Висвітіть, будь ласка.

     Увімкніть мікрофон народного депутата України Симоненка Петра Миколайовича.

     СИМОНЕНКО П.М.  Фракція комуністів.  Шановні колеги! Я ще раз хотів   би   привернути  увагу,  чому  я  від  імені  фракції  так наполегливо вимагаю від головуючого дати  відповідь  на  запитання щодо виступу чи звернення Президента до нас з вами.

     По-перше, було доручення Президії першої сесії Верховної Ради підготувати проект постанови щодо зміни порядку розгляду звернення Президента.    Цей    проект   був   підготовлений,   він   набрав всього-навсього 32 голоси.  Таким чином,  поправка не  пройшла  до порядку денного і порядок денний у нас залишився без змін.

     Володимир Михайлович  вкотре  засвідчує неповагу до Верховної Ради і не дає відповідь щодо виступу Президента.

     І по-друге,  я  зараз  офіційно   заявляю   вам,   Володимире Михайловичу:  вже  почали  з Адміністрації Президента,  погрожуючи окремим  народним  депутатам  із  фракції  комуністів,  залякувати комуністів,  спонукати  їх  до  виходу  з  фракції  комуністів.  Я попереджаю вас,  Володимире Михайловичу,  якщо й далі  ця  ганебна практика  буде  продовжуватися,  я  все  зроблю,  щоб  усе світове товариство знало,  що до цього причетні конкретні  люди,  і  назву прізвища   тих,   хто   сьогодні  залякує  комуністів  -  народних депутатів.

     Скільки це  буде  продовжуватися?  Ви  навмисно  тягнете   до вівторка, щоб знову перекупити голоси, щоб у вас було 226 мандатів для голосування за голів комітетів.

     ГОЛОВА. Дякую,  Петре Миколайовичу,  я тільки просив  би  вас дотримуватися Регламенту також.

     Супрун увімкніть мікрофон, фракція "Єдина Україна".

     СУПРУН Л.П.,   народний   депутат   України  (багатомандатний загальнодержавний  виборчий  округ,  виборчий   блок   "За   Єдину Україну!").  Фракція "Єдина Україна".  Шановні народні депутати! У нас є тільки один конструктивний шлях  для  вирішення  проблеми  з голосуванням  по  керівництву  комітетів  -  зібратися  керівникам фракцій на засіданні Погоджувальної ради і,  вислухавши пропозиції кожної фракції, шляхом консенсусу дійти певного рішення.

     І ми,  всі  народні депутати,  чекаємо від керівників фракцій саме  такої  злагодженої,  потужної,  нормальної,   конструктивної роботи. Іншого варіанта Регламент не передбачає. Саме на засіданні Погоджувальної ради має бути  визначена  квота  кожної  фракції  з урахуванням  кількості  депутатів у цій фракції,  бо це відповідає принципу пропорційності і нормам Регламенту. Тому прохання до всіх керівників   фракцій   від   нас,   народних  депутатів:  все-таки збирайтеся, проводьте спільні засідання Погоджувальної ради.

     ГОЛОВА. Увімкніть  мікрофон  народного   депутата   Пузакова,
фракція комуністів України.

     ПУЗАКОВ В.Т.,   народний   депутат  України  (багатомандатний загальнодержавний  виборчий  округ,  КПУ).  Прошу  передати  слово Матвєєву Валентину Григоровичу.

     ГОЛОВА. Будь ласка, депутат Матвєєв.

     МАТВЄЄВ В.Г.,   народний   депутат  України  (багатомандатний загальнодержавний виборчий округ, КПУ). Дякую. Фракція комуністів.
Шановні  колеги!  Оце все,  що зараз відбувається в залі,  нагадує розмову з нібито глухими,  які сидять в президії.  Вони не  чують,
вони й не думають виконувати Регламент.  Володимире Михайловичу, я повторюю те,  що говорив і вчора: вам ніхто не давав права зривати розгляд  питань,  які  внесено  до порядку денного першої сесії на період до обрання складу комітетів Верховної Ради.  Підкреслюю: до обрання складу комітетів Верховної Ради.  І тут наступне питання -
заслуховування  виступу  Президента  з   щорічним   посланням   до Верховної  Ради.  Тому  ми  вас  просимо  не  відступати  від  уже проголосованого порядку денного і вирішувати це питання.

     Дякую.

     ГОЛОВА. Дякую.   Увімкніть   мікрофон   народного    депутата Терьохіна, фракція "Наша Україна".

     ТЕРЬОХІН С.А.,  народний депутат України (виборчий округ 216,
м.Київ).  Шановні народні депутати!  Шановний пане  головуючий!  Є питання  перше  до  вас.  Ви,  мабуть,  ще  не  дуже  у Регламенті розібралися.  Згідно  з  Регламентом   кожне   ранкове   засідання Верховної  Ради  починається з роздання порядку денного.  На жаль,
вже другий день ми порядку денного не маємо.  Тому  я  вам  просто підказую як головуючому: дайте доручення, щоб зараз порядок денний роздали.

     Друге питання. Ми не прийняли рішення щодо виступу Президента України.  Це  було  у  тому порядку денному останньому,  який було роздано. Тому треба повернутися до цього питання.

     І третє,  ось така ремарка до того, що ви цитували про нібито непропорційне   представництво   депутатів  у  пропозиціях  "Нашої України".  Так  ось  я  вам  цитую  частину  другу  статті   4.2.3 Регламенту:   "Депутатські   групи   (фракції)    мають  право  на пропорційне (виходячи з кількості їх членів) представництво в усіх органах Верховної Ради".  То ж я вам і пропоную, шановна президіє:
складайте свої повноваження,  ми  зберемо  погоджувальну  групу  і розподілимо пропорційно на всіх,  як і належить за Регламентом.  І на цьому все протистояння в парламенті закінчиться.

     Дякую.

     ГОЛОВА. Дякую  вам.  Увімкніть  мікрофон  народного  депутата Бульби, фракція Соціалістичної партії України.

     БУЛЬБА С.С.,   народний   депутат   України  (багатомандатний загальнодержавний виборчий  округ,  СПУ).  Фракція  Соціалістичної партії  України.  Пане головуючий!  Шановні народні депутати!  Вже другий день ми спостерігаємо  неспроможність  новообраного  Голови Верховної  Ради  вести пленарні засідання з неухильним дотриманням вимог Регламенту.  Я пропоную підготувати проект  постанови  і  на підставі  частини  другої  статті  3.8.7  Регламенту  відсторонити народного депутата України Литвина від ведення пленарних  засідань на  два  пленарних  дні  та  зобов'язати  його  вивчити за цей час Регламент Верховної Ради України.  І потім  ми  зможемо  ефективно працювати, вирішувати ті проблеми, які є на сьогодні.

     Дякую.

     ------------

     ГОЛОВА. Дякую.  Шановні народні депутати,  час, відведений на обговорення процедурних питань,  завершився. Я просив визначитися,
хто  буде  виступати  доповідачем  щодо  проекту  постанови.  Але,
шановні народні депутати,  відповідно до Регламенту ми  можемо  це питання ставити на голосування без обговорення.  Якщо є бажання, я просив би тоді поставити це питання на голосування (Шум у залі).

     Шановні народні депутати!  Я прошу вас зайняти свої  місця  і продовжувати далі роботу. Ми завершимо розгляд цього питання і всю необхідну інформацію вам буде надано (Шум у залі).

     Шановні народні депутати!  Я прошу вас  не  блокувати  роботу Верховної  Ради.  Шановні  народні  депутати,  ви  наполягаєте  на голосуванні проекту постанови, який запропоновано?

     Увімкніть, будь ласка,  мікрофон на трибуні для представлення проекту постанови, який запропоновано чотирма фракціями.

     СИМОНЕНКО П.М.    Дякую.    Фракція    комуністів.   Шановний головуючий!  Я готовий представити проект,  який внесли на розгляд Верховної  Ради  три народних депутати від імені чотирьох фракцій.
Але  у  зв'язку  з  тим,  що  я  не  хочу  порушувати   Регламент,
доповідаючи  зараз  цей  проект  постанови,  я  ще  раз  наполягаю офіційно з цієї трибуни: дайте відповідь народним депутатам і мені як керівнику фракції щодо виступу Президента з щорічним зверненням до Верховної Ради. Будь ласка, дайте відповідь офіційно.

     ГОЛОВА. Просить слова для репліки  народний  депутат  Карпов.
Увімкніть мікрофон народного депутата Карпова.

     КАРПОВ О.М.,   народний   депутат   України  (багатомандатний загальнодержавний  виборчий  округ,  виборчий   блок   "За   Єдину Україну!").  Шановні колеги! Петро Миколайович Симоненко посилався на мене,  він сказав,  що я говорив про п'ять і про  три  комітети стосовно  Голови  і  заступників  Голови  Верховної  Ради.  У тому проекті постанови,  який ми пропонували робочій групі,  мова  йшла про бали,  але робоча група цього документа не прийняла. Керівники четвірки  депутатських  фракцій  заблокували  його   розгляд.   Це по-перше.

     І по-друге, з приводу виступу Президента, оскільки це питання постійно піднімається.  Шановні колеги,  я нагадую, що у статті 19 Конституції  сказано:  "Органи державної влади та органи місцевого самоврядування,  їх  посадові  особи  зобов'язані  діяти  лише  на підставі,   в  межах  повноважень  та  у  спосіб,  що  передбачені Конституцією та законами України".

     Стаття 106,  де мова йде про звернення Президента до народу і до Верховної Ради,  не регламентує, це усне звернення з виступом у Верховній Раді чи письмове. Таким чином, Президент не зобов'язаний нашою  постановою,  оскільки  закон  про Регламент відсутній,  а є тільки постанова.

     Виходячи з цього, ми можемо діяти тільки шляхом домовленостей і визначати це питання шляхом консультацій.

     Щиро дякую (Шум у залі).

     ГОЛОС ІЗ ЗАЛУ.  Наше совершенно законное требование - внесите изменения в повестку дня. Действуйте в соответствии с Регламентом!

     ГОЛОВА. Шановні народні  депутати,  я  прошу  зайняти  робочі місця, не блокувати роботу сесії (Шум у залі).

     Шановні народні депутати,  я прошу зайняти свої робочі місця.
Я прошу не хвилюватися,  все йде відповідно  до  Регламенту  і  до порядку  денного  (Шум  у  залі).  Я  прошу  вас,  шановні народні депутати, зайняти робочі місця.

     Увімкніть, будь ласка, мікрофон на трибуні.

     СИМОНЕНКО П.М.  Я  хотів  би  відповісти  народному  депутату Карпову.  Так, дійсно, Регламент і Конституція не передбачають, чи це усне,  чи письмове звернення.  Ми й наполягаємо на  тому.  Якщо зараз  буде надана письмова доповідь Президента,  ми її прочитаємо уважно і підемо далі,  будемо діяти відповідно до  постанови  щодо порядку денного. Але немає цього.

     І тут  є  ще  одна  розбіжність  у  Конституції.  У статті 85 Конституції   передбачено   заслуховування    щорічної    доповіді Президента.  І  це знає народний депутат Карпов.  Тому я і просив,
щоб я не порушував Регламент і  не  спонукав  до  порушення  інших народних   депутатів:  я  готовий  зараз  представити  наш  проект постанови про обрання голів і перших заступників голів  комітетів,
але  після хоча б інформації головуючого щодо,  так скажемо,  долі цього питання  -  виступу  Президента.  Може,  Президент  зараз  з якихось  інших  причин не може виступити.  Ми тоді зрозуміємо це і будемо  розглядати  інші  питання.  Може,  Президента   немає   на території  України,  він  виконує  якісь інші свої обов'язки.  Але дайте  відповідь  народним  депутатам,  будь   ласка,   Володимире Михайловичу.

     ГОЛОВА. Шановний Петре Миколайовичу, ви вийшли на трибуну для того,  щоб  представити  проект  постанови.   Прошу   вас,   Петре Миколайовичу,  не  порушувати Регламент і або представляти проект,
або дати можливість іншим представникам фракцій це зробити.  Прошу вас це зробити, Петре Миколайовичу.

     СИМОНЕНКО П.М.  Володимире Михайловичу, ми готові заслухати і запис виступу Президента.  Які проблеми?  Може,  є й інші питання.
Лазерний  диск  давайте сюди,  ми послухаємо виступ Президента.  У чому проблема? (Оплески).

     ГОЛОВА. Петре Миколайовичу, представляйте, будь ласка, проект постанови.

     СИМОНЕНКО П.М.  Володимире Михайловичу,  надайте, будь ласка,
відповідь,  я не хочу сперечатися  з  вами.  Ми  ж  не  займаємося театром тут. Ми - народні депутати, прошу вас, поважайте нас, будь ласка.

     ГОЛОВА. Шановні народні депутати, я ще раз хочу вам нагадати.
Учора  за  вашим  дорученням президія підготувала проект постанови про перенесення розгляду  цього  питання.  Ви  за  цей  проект  не проголосували. Питання практично знято. Інших проектів постанов не було.  Відповідно до Регламенту ми перейшли до розгляду наступного питання.  І  зараз  ми  це питання розглядаємо.  Завершимо розгляд цього питання, тоді будемо далі визначатися.

     СИМОНЕНКО П.М.  Володимире Михайловичу,  я вам нагадую,  що є проголосований порядок денний Верховної Ради від 14 травня. Ви нам сьогодні  його  роздали  у  той  час,  коли  намагалися   провести засідання  Погоджувальної  ради.  У  цьому проголосованому порядку денному чітко записано питання - звернення Президента.  А  те,  що внесена  вами  поправка  не проголосована,  якраз підтверджує,  що залишається старий порядок денний,  проголосований 14  травня.  То ви, будь ласка, розберіться, що ви говорите!

     ГОЛОВА. Петре Миколайовичу,  я розібрався,  що я говорю. Якщо ви представляєте проект постанови,  будь ласка,  робіть це. Прошу,
Петре Миколайовичу.

     СИМОНЕНКО П.М.  Та  я готовий представляти.  Але просто дайте усну відповідь,  коли буде виступати Президент,  і підемо далі  за порядком  денним.  Може,  Президент  виявив бажання 31 грудня 2002 року виступити.  Хай він про це скаже,  ми проголосуємо  і  будемо чекати 31 грудня. А може, завтра  (Шум у залі).

     Шановні товариші,  я  розцінюю  це  як знущання над Верховною Радою.  Ось з цього,  шановні представники  "Єди",  розпочинається ваша  діяльність.  Над вами сьогодні знущаються.  Ми вже звикли до цього.  Я ще раз звертаюся до вас, поки ще не пізно, поки ще можна дивитися в очі виборцям:  схаменіться, будь ласка, і зверніться до свого головуючого,  розберіться в цій проблемі і дайте  можливість йому  все ж таки дати відповідь щодо порядку денного.  А це ганьба для українського парламентаризму.  І я вважаю,  що це завершується той  процес,  про  який  ми  попереджали:  відбулась  приватизація Верховної  Ради  Адміністрацією   Президента,   вона   перетворила Верховну   Раду   на   відділ   Адміністрації  Президента.  Я  вас поздоровляю, Володимире Михайловичу.

     ГОЛОВА. Дякую.  Шановні народні депутати, ми вислухали виступ Петра Миколайовича. По суті проект постанови ним не представлений.

     Вікторе Андрійовичу, ви будете представляти проект постанови?
Будь ласка,  слово для доповіді з  проекту  постанови  має  Ющенко Віктор Андрійович.

     ЮЩЕНКО В.А.,   народний   депутат   України  (багатомандатний загальнодержавний  виборчий  округ,  "Блок  Віктора  Ющенка  "Наша Україна").  Дякую. Шановна президіє! Шановні народні депутати! Нам треба визнати,  що парламент знаходиться у політичному тупику.  Ми зараз  повинні  подивитись  один  одному у вічі і висловитися щодо деяких позицій,  що,  на мою думку,  дасть змогу відкрити шлях для діалогу.

     Чому так відбувається? Я вкотре повторю:
тому що одна сторона хоче ігнорувати політичні результати виборів.
І такий параліч, шановні друзі, нас буде супроводжувати доти, доки не зміниться позиція застосування сили.

     Володимире Михайловичу,  я хотів вам  і  як  ровесник,  і  як представник однієї з депутатських фракцій сказати:  "Я не з'явлюся на засідання Погоджувальної ради доти,  доки на депутатів,  які  є членами  моєї  фракції,  не припиниться тиск через "сотки",  через міліцію,  через поліцію й так далі" (Оплески).  Дорогі колеги,  ви знаєте,  очевидно,  про що йдеться,  бо ви багато чого пережили із цього.  Ми хочемо діалогу. У нас повинно серце страждати через те,
що   відбувається  в  парламенті.  Майте  честь,  шановні  народні депутати, щоб нас тут не мордували.

     Друге. Володимире Михайловичу,  я хочу підтримати позицію, на якій ви акцентували, оголошуючи перерву на ранковому засіданні.

     Ми політично   не   поділяємо   те,   що   відбулося  навколо призначення керівництва Верховної Ради.  Перегорнули цю  сторінку,
ця  оцінка  залишається,  з  нею  ми стоїмо.  Зараз для того,  щоб нормалізувати  роботу  парламенту,  нам  треба   домовитися   щодо механізму виборів керівників комітетів.

     Що можна  сказати  з цього приводу?  Ви правильно зачитали на ранковому  засіданні,   що   тут   має   бути   вибраний   принцип пропорційності.

     Я пам'ятаю,  що  фракції  у  режимі  попередніх  консультацій представляли фактично дві формули пропорційності для розподілу між фракціями  керівних  посад  у  парламенті:  Голова  парламенту - 5 балів,  Перший заступник - 4,  заступник - 3. Друга починалася з 7 балів і так далі.  Але, шановні, принципових відмінностей між ними немає.

     Я звертаюся  до  двох  фракцій,  які  провели  рішення   щодо президії.  Якщо  ви  стоїте на букві Регламенту,  визнаєте принцип пропорційності,  тоді  ми  легко  знайдемо  сокиру   під   лавкою.
Пропонується   взяти   за   основу   для  проведення  консультацій запропонований проект рішення, маючи на увазі, що кожна із сторін,
у тому числі президія,  набирає кількість балів з урахуванням тієї потенціальної потужності,  яка є у кожної фракції.  Шановні друзі,
це хороша основа для того,  щоб ми підтвердили пропорційну формулу і розв'язали проблеми щодо кадрового призначення,  які на сьогодні виникли.

     Таким чином,  наша  пропозиція  полягає  в  тому,  що  якщо є бажання у двох інших фракцій взяти ці засади за основу  проведення консультацій  починаючи  з  сьогоднішнього  чи з завтрашнього дня,
будь ласка,  давайте зараз домовимося,  сядемо за стіл і вийдемо з цього тупика.

     Дякую за увагу.

     ГОЛОВА. Шановні  народні  депутати,  відповідно до Регламенту Олександр Олександрович має право на співдоповідь. Будь ласка.

     МОРОЗ О.О.,   народний   депутат   України   (багатомандатний загальнодержавний  виборчий  округ,  СПУ).  Шановні  колеги!  Мені здається,  є вихід  з  цього  тупика,  який  створений  штучно,  а можливо, з якихось інших причин.

     Я повністю  приєднуюся  до того,  що сказав Віктор Андрійович щодо пропорційного розподілу комітетів,  інших посадових  одиниць,
умовно кажучи,  поміж фракціями. І хочу сказати, що логіка у нього дуже міцна.  А чому? Я думаю, що ближчими днями ми переконаємося в тому,  коли,  не  на  докір  об'єднанню  "За Єдину Україну!" ,вони створять у себе кілька фракцій (а ви вже підготувалися до того,  я знаю),  і тоді виявиться,  що та база для формування президії, яка була основою висунення кандидатів  на  посаду  Голови  й  на  інші посади,   буде  зруйнована.  Виходить,  що  база  буде  зруйнована буквально через кілька днів.  А ми ж хочемо працювати на постійній основі і на майбутнє.

     Тому, якщо  взяти  до уваги принцип розподілу на пропорційних засадах,  на який посилався Віктор Андрійович,  чи в першому, чи в другому  варіанті,  то  виявиться,  що  ваші дві фракції вже винні чотирьом фракціям не менше одного комітету.  Це процедура,  так би мовити.  І  тому  є  повна  підстава.  Якщо ви маєте якісь сумніви стосовно  персоналій,  кандидатів  на  посади  голів  або   перших заступників,  будь ласка,  давайте вшістьох,  ми можемо навіть без Голови обійтися,  розберемося в цій ситуації, владнаємо всі справи і  елементарно вирішимо ці питання.  Ми не повинні були б гаяти на це вже третій день. Це перша обставина.

     А друга, про яку говорив Петро Миколайович, стосовно того, що треба,  не порушуючи Регламенту,  рухатися за порядком денним. Про що йдеться?  Ось дивіться,  зараз ті,  хто нас  слухає,  якщо  йде трансляція,  думають: "За що вони чубляться там? Елементарна річ -
одне питання розглядається чи інше".  Але в цьому  є  прецедент  -
порядок,  який  виробився  в  процесі  багаторічної,  а  у світі -
багатовікової  парламентської  практики.  Щоб  зняти  цей  момент,
досить зробити елементарну річ.  Треба, аби Голова, виконуючи свою функцію захисника честі парламенту,  -  а  це  його  обов'язок,  -
домовився   з   Президентом  про  дату  виступу.  Адже  стаття  85 Конституції говорить  про  право  парламенту  заслуховувати  звіти Президента.  А  їх  не  можна заслуховувати очима,  треба все-таки вушима слухати розумні речі Президента.  І якщо справді так  буде,
то  тоді  ми  маємо  змогу  зробити  оцінку,  адже в тому посланні йдеться про перспективи розвитку держави  та  ще  й  на  шляху  до Європи.  Так у всякому разі широко рекламувалося в засобах масової інформації.

     А якщо ми цього не робимо,  якщо ми не називаємо  дату  і  не голосуємо  перенесення  цього питання на конкретну дату або навіть процедурно - після якогось етапу роботи  парламенту,  то  часом  у когось  із  громадян  може  виникнути неймовірна думка про те,  що Президент боїться йти у Верховну Раду.  І щоб цього не  трапилося,
то,  я  гадаю,  пропозиція Петра Миколайовича Симоненка щодо цього винятково точна і ми могли  б  таким  чином,  проголосувавши  одне питання,  витратити  3 хвилини,  відразу приступити до наступного,
вирішити його за 15 хвилин,  а не витрачати 3  доби  на  безплідні дискусії.   Треба   поважати   самих  себе,  Регламент,  в  цілому парламент.  Поважати у тому числі тим самим і Президента,  який  є гарантом додержання Конституції.

     Дякую (Оплески).

     ГОЛОВА. Я   дякую.  Шановні  народні  депутати,  чи  буде  ще співдоповідь?

     Регламентом не  передбачається  обговорення  цього   питання.
Згідно  з  процедурою  ми можемо надати слово двом депутатам,  які висловляться за,  і двом  депутатам,  які  висловляться  проти,  і перейти до голосування внесеного проекту постанови.

     Я прошу  записатися:  два  -  за,  два  - проти.  Будь ласка,
здійсніть запис.

     Прошу висвітлити прізвища.

     Народний депутат Павловський.  Ви за чи  проти?  Будь  ласка,
ввімкніть мікрофон народного депутата Павловського.

     ПАВЛОВСЬКИЙ М.А.,  народний депутат України (багато-мандатний загальнодержавний виборчий округ, "Виборчий блок Юлії Тимошенко").
Блок Юлії Тимошенко. Прошу передати слово Турчинову.

     ГОЛОВА. Ввімкніть мікрофон народного депутата Турчинова.

     ТУРЧИНОВ О.В.  Шановні  народні  депутати,  я хочу звернутися безпосередньо до представників блоку "За Єду!" та соціалдемократів
(об'єднаних).  Ви  обрали  президію.  Якщо  у  вас є бажання,  щоб Верховна Рада ефективно працювала,  у Верховній Раді повинен  бути баланс   впливів.  Єдине  правильне  рішення  -  це  проголосувати запропонований  проект  постанови,  і  у  ваших   інтересах   його підтримати.

     В іншому   випадку   ви   можете  проголосувати  свій  проект постанови,  і ви продемонстрували,  що  ви  маєте  для  цього  226 голосів. Будь ласка, якщо ви хочете, щоб і в комітетах була така ж сама ситуація,  як зараз у Верховній Раді. І це повністю паралізує діяльність українського парламенту.

     Тому я звертаюся до залу:  давайте проголосуємо за цей проект постанови і розблокуємо діяльність українського парламенту.

     Дякую.

     ГОЛОВА. Дякую.  Народний  депутат   Рудьковський.   Ввімкніть мікрофон народного депутата Рудьковського. Ви за чи проти?

     РУДЬКОВСЬКИЙ М.М.,  народний депутат України (багатомандатний загальнодержавний  виборчий  округ,  СПУ).  Соціалістична   партія України.  Шановні  народні  депутати,  нам  зараз  роздано  проект постанови,  який передбачає забезпечення у  Верховній  Раді  після узурпації  керівництва  Верховної Ради фракціями "Єдина Україна" і СДПУ(о)  балансу.  Ми  вийдемо  з  того  тупика,  в  якому   зараз знаходимося,  якщо  проект  постанови  проголосуємо результативно,
наберемо 226 голосів.

     Я звертаюся до фракції "Єдина Україна":
проголосуйте за цей проект постанови, і підемо далі. Якщо ми цього не зробимо,  то на вас і на інших керівників  Верховної  Ради,  на Адміністрацію Президента лягає відповідальність за те, що Верховна Рада  сьогодні  знаходиться  в  тупику.  Я  думаю,   що   сьогодні Адміністрація Президента свідомо зриває роботу Верховної Ради, щоб показати,  що депутати  нездатні,  що  опозиція  начебто  не  хоче працювати конструктивно.

     Ми хочемо  працювати конструктивно,  але ми не хочемо,  щоб у нашій  державі  партія,  яка  отримала  12  відсотків  голосів  на виборах,  тримала все,  людей саджали в тюрми ні за що,  тільки за те,  що вони мають погляди,  народних депутатів  позбавляли  їхніх прав.

     Ми вважаємо,   що   зараз   у   Верховній  Раді  здійснюється переворот. "Єдина Україна" і Президент захоплюють владу в державі,
захоплюють  владу  у  Верховній  Раді.  Люди повинні про це знати.
Керівництво Верховної Ради в цьому допомагає Президенту. Ви хочете захопити  владу  в комітетах,  мати більшість у президії Верховної Ради і не включити потім до розгляду Верховною Радою  питання  про імпічмент Президента. Це повинні знати українці.

     Я закликаю  вас,  шановні  народні  депутати,  фракцію "Єдина Україна" підтримати наш проект постанови і піти  далі.  Ви  можете заблокувати   процес   у  Верховній  Раді.  Ми  ніколи  не  будемо голосувати за подані ваші законопроекти,  якщо ви до нас не будете прислухатися.  Чотири фракції зупинять роботу.  Ми будемо готувати свої законопроекти  і  змушувати  голосувати  тільки  за  них.  Ви повинні бути розсудливими.  Всіх обирав народ.  Ми повинні діяти в інтересах народу і гроші,  які  ми  отримуємо  у  Верховній  Раді,
відпрацьовувати, а не гаяти час тільки на перерви.

     Спасибі.

     ГОЛОВА. Дякую вам. Тепер нам залишилося заслухати два виступи від тих,  хто проти.  Народний депутат Майстришин, ви за чи проти?
Він за.  Тоді народний депутат Царьов, фракція "Єдина Україна". Ви проти?

     ГОЛОС ІЗ ЗАЛУ.  На каком основании?  Я - против,  почему меня никто не спрашивает?

     ГОЛОВА. Шановний  народний депутате Гмиря,  після Царьова вам буде надано слово, треба дотримувати черги.

     ЦАРЬОВ О.А.,  народний депутат України  (виборчий  округ  40,
Дніпропетровська область). Прошу передати слово народному депутату Тігіпку.

     ГОЛОВА. Ввімкніть мікрофон народного депутата Тігіпка.

     ТІГІПКО С.Л.  Шановні колеги,  сам  принцип,  щодо  якого  ми сьогодні вже змогли домовитись, нас влаштовує. Але я вважаю, що ми все  ж  таки  повинні  взяти  перерву  до  вівторка  і  обговорити конкретні   пропозиції   щодо  керівників  комітетів  персонально.
Можливо,  доведеться домовлятися щодо певних  персоналій.  Тому  я вважаю,   що  зараз  ми  не  можемо  голосувати  за  такий  проект постанови. Потрібно говорити вшістьох разом, а не вчотирьох.

     Дякую.

     ГОЛОВА. Дякую.  Народний депутате  Гмиря,  ви  за  чи  проти?
Ввімкніть мікрофон народного депутата Гмирі.

     ГМИРЯ С.П.,   народний   депутат   України   (багатомандатний загальнодержавний  виборчий  округ,  КПУ).  Владимир   Михайлович,
во-первых,  я против того,  чтобы человек,  который сидит здесь, в президиуме,  определял за меня,  не спрашивая  меня,  что  я  хочу сказать. Я бы очень хотел, чтобы этого больше не было. Я бы хотел,
чтобы вы публично извинились передо мной за это.  Я  против  того,
чтобы человек, который сидит в президиуме, позволял себе грубейшим образом нарушать Регламент Верховной Рады.  Вы извините,  Владимир Михайлович,  у  меня  возникает  беспокойство  по  поводу  Леонида Даниловича Кучмы.  Я смотрю и думаю,  может,  он уже где-нибудь  в Форосе?  Почему вы упорно не хотите сказать, когда Президент будет выступать перед законодательным органом страны? Мне это совершенно не понятно.

     Теперь по существу. Владимир Михайлович, сами подумайте, если не проголосуем мы этот проект постановления,  что тогда будет,  на кого  будет  ссылаться  Президент,  кого  он будет ругать,  если и комитеты вы захватите?  Поэтому я думаю,  что в ваших же интересах проголосовать этот проект постановления и поставить точки над "і".

     И, Владимир  Михайлович,  давайте  всетаки  соблюдать правила игры,  тогда  все  будет  прекрасно.  Вот  был  прекрасный   такой бразильский  футболист Вава,  он всегда играл по правилам и всегда великолепно забивал.

     Спасибо.

     ГОЛОВА. Шановні народні депутати,  ми вислухали  два  виступи
"за" і два - "проти". Я прошу підготуватись до голосування. Будемо голосувати  проект  документа  за   основу.   Прошу   визначитись.
Увімкніть систему "Рада".

     "За" - 202.

     Прошу висвітити по фракціях.

     Шановні народні депутати,  оскільки рішення не прийнято, чи є бажаючі виступити з процедури?

     Увімкніть мікрофон народного депутата Тігіпка.

     ТІГІПКО С.Л.  Фракція " Єдина Україна".  У мене є пропозиція,
шановний  пане  Голово,  щоб ви зараз зібрали Погоджувальну раду і щоб ми  домовилися  про  перерву  до  вівторка  і  про  проведення консультацій в рамках шести фракцій.

     Дякую.

     ГОЛОВА. Дякую.  З  мотивів  голосування  слово  має  народний депутат Мовчан. Увімкніть мікрофон, будь ласка.

     МОВЧАН П.М.  Шановний Володимире Михайловичу! Шановні колеги!
Ви   всі   стали  свідками  того,  що  ці  паузи,  які  виникають,
використовуються єдиною політичною силою для того,  щоб  доламати,
добити,  як  кажуть,  і  доукомплектувати  свої лави.  Саме тому я пропоную перерву не до вівторка, а до завтрашнього дня. І сьогодні треба   працювати  продуктивно.  Володимире  Михайловичу,  ми  вже зрозуміли з попереднього туру - формування президії, що пауза була використана тільки для того,  щоб замордувати,  догнути, поставити на коліна.  Тому можна оголошувати перерву тільки до  завтрашнього дня.

     Дякую.

     ГОЛОВА. Дякую. Народний депутат Зарубінський. Будь ласка.

     ЗАРУБІНСЬКИЙ О.О., народний депутат України (багато-мандатний загальнодержавний  виборчий  округ,  виборчий   блок   "За   Єдину Україну!"). Шановний Голово Верховної Ради! Шановні колеги народні депутати!  Я хочу виступити саме з  мотивів  голосування.  Фракція
"Єдина Україна" не голосувала за цей проект.  І, ви знаєте, якщо б ці  слова,  які  сьогодні  виголошувалися  з  приводу  прозорості,
справедливості  і  узурпації влади фракцією "Єдина Україна",  були щирими і чесними,  тоді,  очевидно,  до 28 травня не відбувалося б того,  що  робилося нашими опонентами,  - чотири проекти постанов,
відповідно  до  яких  фракція  у  180  чоловік  не  мала   жодного представництва.  Чому  ви  тоді  не  казали про бажання узурпувати владу?  Вам це не вдалося,  ви "кинули" неодноразово один  одного,
обманули один одного,  а тепер у цьому самому,  що вам не вдалося,
обвинувачуєте тих,  хто набрав 226 голосів. Давайте будемо чесними і давайте діяти, дійсно, згідно з Регламентом Верховної Ради.

     Дякую.

     ГОЛОВА. Дякую.  З  мотивів  голосування  слово має Симоненко.
Увімкніть, будь ласка, мікрофон народного депутата Симоненка.

     СИМОНЕНКО П.М.  Фракция  коммунистов.  Уважаемые  коллеги!  В отношении  того,  какими  методами  было  получено 226 голосов,  я думаю,  что каждый,  даже тот,  кто сейчас агитирует признать это,
все  прекрасно  понимает.  Но  я  хочу  обратиться  еще раз к вам,
Владимир Михайлович.  Может быть, вы все-таки, как Насреддин эмиру бухарскому обещал научить ишака разговаривать, ответите нам, когда будет Президент выступать в Верховной Раде?  Я уже устал  задавать вам  один  и тот же вопрос от имени фракции.  Пожалуйста,  найдите возможность,  выйдите, перезвоните Президенту, и он ответит, когда по протоколу сможет прибыть сюда или письменно обратиться к нам. И будет этот вопрос снят.

     ГОЛОВА. Я дякую, Петре Миколайовичу. Я обов'язково це зроблю.
Я  хотів  би  тільки  сказати,  оскільки ви наполегливо ставите це питання, що ви частіше зустрічаєтесь з Президентом, ніж я, і у вас була можливість це зробити (Пожвавлення в залі, оплески).

     Оскільки було   названо   прізвище,   будь  ласка,  увімкніть мікрофон Симоненка Петра Миколайовича.

     СИМОНЕНКО П.М.  Уважаемый  Владимир  Михайлович!  Я  еще  раз сейчас обращаюсь к вам, чтобы вы как председательствующий в данном случае и как свидетель тех разговоров с Президентом не  опускались до  таких  вещей.  Там  обсуждались  проблемы,  которые были перед Верховной Радой поставлены перед выборами.  А вы сегодня  говорите от имени Верховной Рады (вы - руководитель Верховной Рады),  что я и не имел  права  ставить  этот  вопрос  там.  Я  сейчас  вам  как председательствующему  ставлю  этот вопрос.  Пойдите,  пожалуйста,
позвоните Президенту,  не мучайте Верховный  Совет,  не  томите  в ожиданиях,  потому что мы не знаем,  может быть,  уже в результате этого  переворота  в  Верховной  Раде  что-то  и   с   Президентом произошло?

     ГОЛОВА. Петре Миколайовичу, у вас все, так? Дякую.

     З мотивів.  Будь ласка, увімкніть мікрофон народного депутата Луценка.

     ЛУЦЕНКО Ю.В.,  народний  депутат   України   (багатомандатний загальнодержавний   виборчий  округ,  СПУ).  Соціалістична  партія України.  Шановні народні  депутати!  Ви  знаєте  мене  як  самого мирного  депутата,  і  у  зв'язку з тим,  що я звик в основному до мегафона,  я не встиг натиснути кнопку.  Комп'ютер показав, що моя кнопка не спрацювала.  Я просив би,  зважаючи на мою миролюбність,
проголосувати це питання ще раз,  щоб  я  міг  скористатися  своїм конституційним правом.

     ГОЛОВА. З  мотивів  голосування  слово  має  народний депутат Яворівський. Увімкніть, будь ласка, мікрофон.

     ЯВОРІВСЬКИЙ В.О.,  народний депутат України  (виборчий  округ 123,   Львіська  область).  Шановні  колеги!  Шановний  Володимире Михайловичу!  Я,  вперше виступаючи після виборів,  хочу привітати вас із перемогою.  Я дуже, справді, радий, що вдалося Президентові призначити вас на  цю  посаду,  він  вам  довіряє,  я  дуже,  дуже горджуся цим.

     З другого боку,  мене трошки турбує те,  що, справді, "Заєда"
віддала     найкращого,     найрозумнішого,     найтолерантнішого,
наймудрішого  у президію,  але її загальний інтелектуальний рівень трішки, мені здається, якось знизився.

     Я хочу сказати, що в мене така сама біда, як і в Луценка. Ось я  сиджу  перед  вами,  натиснув  кнопку,  але  мій  голос  там не враховано. Через те я думаю, що було б розумно переголосувати, тим більше  що  боятися "Заєді" абсолютно нічого,  адже у вас у кишені 226 голосів.  Чого  ви  боїтеся?  Я  б  на  вашому  місці  сказав:
"Голосуйте,  хлопці,  скільки хочете і скільки можете". Усе ж дуже нормально.

     І, Володимире Михайловичу,  ще одне. Ну хіба ви не розумієте,
що відбувається щось абсолютно ненормальне!  Ну дайте відповідь на ці запитання!  Верховна Рада хоче послухати  Президента.  Це  дуже нормально.  Я вже теж якось давно Президента чув,  начитався цього Мельниченка,  а я хочу почути уже щось нормальне з уст Президента.
Через те давайте проголосуємо ще зараз.

     І дайте   відповідь,   коли   Президент  зможе  зустрітися  з народними депутатами?

     Дякую дуже.

     ГОЛОВА. Я дякую шановному народному депутату Яворівському  за добрі і теплі слова.

     Я хочу  сказати,  що  можна  було  б  ставити багато разів на голосування,  але є Регламент.  Тим більше що знову  проголосували карткою народного депутата Потебенька.

     Будь ласка, з мотивів голосування слово має Мішура. Увімкніть мікрофон.

     МІШУРА В.Д.,  народний   депутат   України   (багатомандатний загальнодержавний виборчий округ, КПУ). Фракція комуністів. Голова Лічильної комісії.  Оскільки тут у залі прозвучало дві  заяви  про те,  що не спрацювали картки,  і одна заява, що спрацювала картка,
яка не повинна працювати,  я думаю,  є  привід  провести  повторне голосування.

     ГОЛОВА. Увімкніть  мікрофон  народного  депутата  Черняка.  З мотивів голосування.

     ЧЕРНЯК В.К.,  народний   депутат   України   (багатомандатний загальнодержавний  виборчий  округ,  "Блок  Віктора  Ющенка  "Наша Україна"). Шановні народні депутати! Звичайно, шкода, що Президент не  виступив  із  посланням.  Всі  ми прагнемо,  щоб Президент нас
"послав",  а він не прийшов (Шум у залі). Але я думаю, що не треба з   цього  робити  проблему  і  надмірно  драматизувати  ситуацію.
Звичайно,  якби Президент виступив,  то він, мабуть, сконсолідував би  цей  зал  своїм  виступом,  і  мені  шкода,  що Президент,  не виступивши,  збив нас із темпу.  Ми дуже  напружено  працювали,  і раптом - порядок денний, було одне питання: "Виступ Президента", і ми тут збилися з темпу, і перерви стали в нас трохи коротшими, ніж були раніше.

     Все це було б смішно, якби не було так сумно. Я вам скажу, що такої гнилої  ситуації  в  парламенті  ще  не  було  за  всі  роки незалежності.  Парламент практично розколото навпіл, 226 голосів -
це не більшість, це квазібільшість. І я думаю, що більше ніколи не вдасться зібрати стільки голосів, це було єдиний раз, коли обирали Голову Верховної Ради і заступників.  Практично  робота  Верховної Ради дезорганізована, і ми всі несемо відповідальність за це. Всі!
І я відчуваю свою особисту відповідальність.

     Тому давайте шукати  вихід.  Сьогодні  голова  нашої  фракції Віктор  Ющенко запропонував оцінити в балах усі ці посади (Голови,
заступників,  голів комітетів),  відняти ці бали в тих, хто сів за стіл  президії,  і  пропорційно розділити посади голів комітетів і заступників голів комітетів. І тоді, я думаю, ми знайдемо вихід із цієї ситуації. Але зараз, оскільки депутати наполягають, що картки не спрацювали, треба поставити це питання на переголосування.

     Дякую.

     ГОЛОВА. Я  дякую  за   конструктивний   підхід.   З   мотивів голосування слово має народний депутат Кириленко.  Прошу ввімкнути мікрофон.

     КИРИЛЕНКО В.А.,  народний депутат  України  (багато-мандатний загальнодержавний  виборчий  округ,  "Виборчий блок Віктора Ющенка
"Наша  Україна").  Шановний  Володимире  Михайловичу!  Я  міг   би висловитися  в саркастичному тоні,  характерному для виступів моїх колег, але я хотів би звернутися до вас серйозно.

     Перше. Мені здається,  сьогоднішній  день  невпинно  наближає Верховну  Раду до швидкого голосування питання про недовіру Голові Верховної Ради,  так  само,  як  і  Першому  заступнику  і  просто заступнику.  Уже збираються 150 підписів,  і, очевидно, це питання скоро знову буде внесено до порядку  денного,  що,  безумовно,  не додасть політичної стабільності нашій країні.

     Друге. Мені здається, ви повинні продемонструвати, що ви - не представник тут Президента,  який виконує його прямі  вказівки,  а Голова Верховної Ради України.

     Мені здається,   що   ця   політична  криза  в  парламенті  є свідченням того,  що найбільшій фракції,  якою поки  що  є  "Єдина Україна",  бракує  публічної  політичної  позиції.  Ми  бачимо  цю публічну політичну позицію у блоку Юлії Тимошенко,  у СПУ, у блоку Віктора  Ющенка,  лідер  якого тільки що ґрунтовно виклав публічну позицію щодо розподілу комітетів,  застосовуючи відкриту політичну аргументацію.  Ми  бачимо,  що  від  "Єдиної  України"  виступають практично дві особи,  які намагаються допомогти вам розібратися  у Регламенті. Але це не розв'язує ситуації політично.

     Якщо у  вас  як  у лідера,  якого фракція посадила у президію
(мається на увазі фракція "Єдина  Україна"),  є  публічна  позиція щодо питання розподілу комітетів, то ви повинні її виголосити.

     У мене  у  зв'язку  з  цим  виникає питання.  Чи ця політична позиція передбачає розподіл комітетів у межах двох фракцій,  і  ви просто витримуєте паузу, на якій наполягає Тігіпко, до вівторка до 10 години і ваша демократія на цьому завершується?  Чи  ви  бачите якийсь   пропорційний   принцип  і  участь  опозиції  у  розподілі комітетів,  понад усе - блоку Віктора Ющенка,  блоку  Тимошенко  і СПУ?  Якщо  так,  то  якою ви бачите за станом на сьогодні,  на 17 годину 15  хвилин,  цю  пропорцію,  про  які  комітети  ви  готові говорити як ключові для опозиції?

     Мені здається,   якщо  зараз  ви  не  висловитеся  щодо  цієї публічної  політичної  позиції  фракції  "Єдина  Україна",  ми  не зможемо  вас  вважати  таким  представником переговорного процесу,
який висловлює позицію фракції,  що є найбільшою в парламенті.  Ви просто  витримуєте  паузу,  щоб  набрати  226  голосів  і поділити комітети між двома фракціями,  що буде остаточною узурпацією влади в  парламенті  і  повним  невідображенням  результатів  виборів 31 березня.

     Дякую.

     ГОЛОВА. Дякую.  Шановні народні депутати!  Кириленку  я  хочу сказати,  що  від  фракції прозоро і чітко виступив Тігіпко:  буде засідати  Погоджувальна  рада,  де  прозоро,  демократично  будуть обговорюватися всі питання,  і про хід переговорів,  про погоджені позиції  будуть   оперативно   інформуватися   народні   депутати,
журналісти, вся громадськість.

     З мотивів  голосування  слово  має  народний депутат Білорус.
Увімкніть,  будь ласка,  мікрофон.  Потім  -  виступ  від  фракції СДПУ(о), і будемо завершувати.

     БІЛОРУС О.Г.  Пане  головуючий!  Шановні народні депутати!  З вівторка іде жахлива,  небачена "процедурозада",  і нам нав'язують ніщо  інше,  як  саботаж.  Безпрецедентні  факти!  Один  виступ  з посланням гаранта Конституції був перенесений за  листом.  Другого разу   він   не   з'явився.  Питання  про  дату  його  виступу  не вирішується.  Я думаю,  що сьогодні ми бачимо тактику затягування,
тактику   зволікання,  тактику  порушення  всяких  норм.  Про  які проблеми можна говорити,  коли пропорції витримані на користь двох фракцій?

     Я пропоную у зв'язку з тим, що у деяких народних депутатів не спрацювала картки і  підозрюється  система  "Рада",  проголосувати зараз  знову  і  перейти  до  розгляду  питання  про  дату виступу Президента у Верховній Раді, передбаченого Конституцією.

     Шановний головуючий!  Я з вівторка піднімаю руку,  але у вас,
очевидно,  політичний зір центрального бою. Ви бачите тільки центр і деякі інші кути. Якщо ви ще раз будете ігнорувати нашу фракцію і мене  особисто,  я  як  народний депутат обіцяю висловити вам свою особисту недовіру.

     ГОЛОВА. Дякую.  Хто буде виступати  від  Соціал-демократичної партії  (об'єднаної)?  Увімкніть,  будь ласка,  мікрофон народного депутата Медведчука.

     МЕДВЕДЧУК В.В.,  народний депутат  України  (багато-мандатний загальнодержавний   виборчий   округ,  СДПУ(о)).  Дякую,  шановний Володимире  Михайловичу!   Фракція   Соціал-демократичної   партії
(об'єднаної).  Шановні народні депутати!  Шановний Голово!  Перше.
Розмови відносно того,  що картки не спрацювали,  ми тут чуємо  не перший  рік,  і я думаю,  що на це звертати увагу не треба.  Як на диво,  одні картки не спрацьовують,  а картки тих  депутатів,  які взагалі  відсутні  в залі,  працюють навіть після оголошення заяв.
Тому з цим треба покінчити і припинити диспут щодо переголосування проекту  постанови,  який  провалився.  Це підтвердило ще раз,  що треба досягати домовленостей і вирішувати це питання  так,  як  це описано і врегульовано Регламентом.

     Друге. Шановний   Володимире   Михайловичу!  У  вас  зараз  є можливість перевірити публічні заяви  окремих  керівників  фракцій щодо того, що вони згодні консультуватися і вирішувати питання про розподіл  посад  голів   комітетів   і   перших   заступників   за пропорційною системою.  Так вони заявили з трибуни. Але заявляти з трибуни - це одне,  коли присутня преса на третьому поверсі,  а не з'являтись на засідання Погоджувальної ради - це інше.

     Тому я вас прошу, Володимире Михайловичу, оголосіть зараз про проведення засідання  Погоджувальної  ради,  запросіть  всі  шість фракцій для того, щоб ми погодили і продовжили розгляд питання про обрання голів комітетів і перших заступників,  і  перевіримо,  чим відрізняється публічна позиція в залі від позиції,  на якій стоїть та чи інша фракція при погодженні цього питання.

     ГОЛОВА. Дякую.  Шановні народні депутати!  У нас, фактично, є дві  пропозиції.  Перша пропозиція - зробити перерву до вівторка і провести максимально широкі,  прозорі,  відкриті  консультації  на засідання Погоджувальної ради з тим,  щоб на вівторок можна було б внести  проект  постанови,  погоджений   вами,   шановні   народні депутати, для розгляду.

     Друга пропозиція  -  зробити  перерву до завтра до 10 години.
Відповідно до  почерговості  цих  пропозицій  я  ставитиму  їх  на голосування.  Прошу  підготуватися до голосування.  На голосування ставиться пропозиція про те,  щоб оголосити перерву до вівторка до 10   години.   Прошу  увімкнути  систему  "Рада".  Прошу  народних депутатів визначитися.

     "За" - 198.

     По фракціях, будь ласка, покажіть.

     Шановні народні  депутати!  Ставиться  на  голосування  друга пропозиція - зробити перерву до п'ятниці до 10 години.

     Одну хвилинку,  прошу зняти. З мотивів голосування. Увімкніть мікрофон народного депутата Беспалого.

     БЕСПАЛИЙ Б.Я.,  народний депутат України (виборчий округ 223,
м.Київ).  "Наша  Україна".  Шановний  головуючий!  Шановні народні депутати!  Є така позиція:  якщо в армії солдат не знає, як діяти,
він має діяти за статутом.  Якщо Голова Верховної Ради не знає, як діяти,  він  має  діяти  відповідно  до  Регламенту.  Якщо  ми  не проголосували пропозицію про перенесення засідання на вівторок, то засідання автоматично продовжується, ми ніяких рішень не приймали.
Якщо   засідання   сьогодні   буде   припинене,  воно  автоматично поновлюється завтра в п'ятницю о 10 годині.  І за наявності доброї волі  за  ті  16 годин,  що залишилися,  безумовно,  можна досягти домовленостей.  Досить оголошувати безпідставні перерви.  У перший же  день  ми  проводили  голосування  до половини ночі.  Ми готові працювати стільки,  скільки треба, щоб нормальним чином сформувати керівництво  комітетів Верховної Ради,  як це і було запропоновано нашим лідером Віктором Ющенком.

     Дякую.

     ГОЛОВА. Дякую.  Народний  депутат  Оробець.  Увімкніть,  будь ласка, мікрофон.

     ОРОБЕЦЬ Ю.М.,  народний  депутат України (виборчий округ 222,
м.Київ).  Шановні  колеги!  Шановний  головуючий!  Ви  свідомо  не ставите на переголосування, хоча була така пропозиція від багатьох депутатів,  які її вмотивовували.  Ви зловживаєте неіснуючим вашим правом  робити  перерви.  Якщо  вам  потрібно зробити перерву,  ви попросіть,  щоб дві фракції зробили величезну купу  документів,  у яких  вони  просять  зробити перерву.  І ви виймали б з тої купи і зачитували.  Тільки у цьому випадку ви можете оголосити перерву. Я можу  проголосувати за перерву засідання до вівторка за умови,  що ви візьмете два дні на вивчення Регламенту.

     ГОЛОВА. Дякую. З процедури слово має народний депутат Мішура.
Будь ласка, увімкніть мікрофон.

     МІШУРА В.Д.  Фракція  комуністів,  голова  Лічильної комісії.
Шановний Володимире Михайловичу!  У залі прозвучали зауваження, що не  спрацювали  картки.  Я просив би поставити на голосування таку мою пропозицію: дати доручення Лічильній комісії зараз зібратися і з'ясувати,  чому  не  спрацьовують картки,  чому спрацьовує картка депутата,  якого немає у залі.  Почекаєте нас,  ми потім внесемо у зал пропозицію з цього приводу, бо згідно з Регламентом до обрання складу  комітетів  Лічильна  комісія  встановлює  порядок,   місце голосування,  спосіб  голосування і таке інше.  Не позбавляйте нас цього права.  Поставте на голосування.  Підтримають,  щоб Лічильна комісія зібралася, - добре. Не підтримають - немає проблем.

     ГОЛОВА. Дякую.   Я   думаю,   це  добра  пропозиція.  Ми  всі попросимо,  щоб  Лічильна  комісія  провела  відповідну  роботу  і поінформувала про результати цієї роботи завтра.  Нам є потреба за цю пропозицію голосувати?

     Шановні народні депутати!  Лічильна комісія  може  зібратися,
розглянути  це  питання  і  поінформувати  Верховну Раду.  Якщо ви наполягаєте, ми можемо поставити це питання на голосування.

     Шановні народні депутати!  Хто за те,  щоб Верховна Рада дала доручення  Лічильній  комісії  проаналізувати  діяльність  системи
"Рада" і зняти нарікання на те,  що окремі картки не спрацьовують,
а  спрацьовують  картки  тих  людей,  яких  немає  у  залі,  прошу визначитися. Увімкніть систему "Рада", будь ласка.

     "За" - 164.

     По фракціях покажіть.

     Шановні народні депутати!  З питання обрання голів та  перших заступників  голів  комітетів  у  нас немає більше жодних проектів документів.

     З мотивів.  Будь ласка, увімкніть мікрофон народного депутата Семенюк.

     СЕМЕНЮК В.П.,   народний  депутат  України  (багато-мандатний загальнодержавний  виборчий  округ,  СПУ).  Фракція   соціалістів.
Шановні колеги народні депутати!  Перш за все я хочу звернутися до вас,  Володимире Михайловичу.  Ви як Голова Верховної Ради повинні організовувати  роботу Верховної Ради.  Ви чотири рази оголошували про  проведення  консультацій  і  жодного  разу  не  сказали,  чим закінчилися   ваші  консультації.  Жодного  проекту  постанови  не внесли.

     Якщо ви консультувалися разом із Медведчуком,  то внесіть хоч що-небудь.  У  вас  уже  є 226 голосів,  є Президент,  є "батько",
благословіння. Якщо немає чого вносити, так ви відійдіть на певний період,  ми  проведемо  відповідні інші органи,  оберемо тимчасову регламентну комісію і будемо працювати.

     Крім того,  я хочу сказати,  якщо ви не проконсультувалися  з Президентом,  то біжіть поплачтесь увечері,  він вам підкаже,  або якісь  інші  приймайте   рішення,   але   дестабілізувати   роботу парламенту  ви  не  повинні.  Ви  як Голова Верховної Ради повинні чітко говорити,  що зроблено вами після цих консультацій,  чому ви не   вносите  ніякого  проекту  постанови  і  чому  сьогодні  такі бездіяльні ви особисто і президія Верховної Ради?

     Дякую.

     ГОЛОВА. Дякую.  Я,  шановні народні  депутати,  після  кожної пропозиції  зібратись  Погоджувальній  раді  і  працювати,  як  це передбачено Регламентом,  інформував вас про те,  що не  збиралась Погоджувальна  рада  не  з  вини Голови Верховної Ради України.  Я думаю, треба провести відповідну роботу у фракціях.

     З мотивів голосування слово має народний депутат  Григорович.
Будь ласка, увімкніть мікрофон. Фракція "Наша Україна".

     ГРИГОРОВИЧ Л.С.,  народний  депутат України (багато-мандатний загальнодержавний  виборчий  округ,  "Блок  Віктора  Ющенка  "Наша Україна").    Фракція    "Наша   Україна".   Шановний   Володимире Михайловичу!  Як вчений,  ви,  безперечно,  знаєте блискучу  фразу Талейрана:   "Є   хтось,   хто  сильніший  від  Наполеона  і  його полководців,  від монарха і його придворних. Цей хтось називається громадська думка". Це було сказано у ХІХ столітті.

     Невже ми  думаємо,  що у ХХІ столітті "наполеони" і "монархи"
сильніші,  а громадська думка слабша?  Навпаки.  З огляду на те  я пропоную,  щоб ми завтра,  продовживши роботу Верховної Ради, дали відповідь на такі питання.

     Перше. Ні - репресіям проти  членів  інших  фракцій,  які  не формували президію.

     Друге. Так   -  пропорційній  основі  формування  керівництва комітетів.

     І, нарешті, останнє - дата виступу Президента.

     ГОЛОВА. Дякую.  З  мотивів  голосування  слово  має  народний депутат  Головатий.  Увімкніть,  будь  ласка,  мікрофон.  І будемо завершувати, шановні народні депутати.

     ГОЛОВАТИЙ С.П.,  народний депутат  України  (багато-мандатний загальнодержавний виборчий округ, "Виборчий блок Юлії Тимошенко").
Шановні народні депутати! Я від нашої фракції звертаюся передовсім до    депутатів   фракції   "Наша   Україна",   соціалістичної   і комуністичної фракцій  і  прошу:  не  беріть  далі  участь  у  цій клоунаді, не беріть участь у цьому балагані! Ви самі сказали, що у вас не спрацювали картки.  Єдине  що  треба  зараз  робити,  -  це голосувати.  Чому  ви  самі  берете участь у цьому балагані?  Я не розумію.

     Друге. Шановний головуючий!  Навіщо цей  цирк?  Від  вас  уже півгодини  вимагають поставити на голосування у зв'язку з тим,  що не спрацювали картки.  Навіщо ви  перетворили  себе  на  клоуна  і робите клоунаду у Верховній Раді?

     І останнє.  Немає Погоджувальної ради! Ви повинні це знати як головуючий,  досконало вивчивши Регламент.  Погоджувальна рада  як орган буде тоді, коли будуть голови комітетів. На сьогодні поки що існують тільки лідери фракцій.

     Наша фракція вимагає припинити будьяке обговорення і  негайно поставити  на голосування те,  що вимагає фракція "Наша Україна" і фракція соціалістів.

     ГОЛОВА. Я дякую.  Я  хотів  би  сказати  шановному  народному депутату Головатому,  що згідно з Регламентом Погоджувальна рада є і вона діє.  А в її засіданях голови комітетів беруть участь,  але вони не голосують за прийняття рішень.

     Шановні народні депутати!  Ми вже завершили обговорення, все!
Шановні народні депутати!  Оскільки у  нас  немає  інших  проектів постанов,  нам треба провести засідання Погоджувальної ради з тим,
щоб виробити прийнятний документ і внести його на ваш  розгляд.  Я прошу керівників фракцій,  членів Погоджувальної ради, о 18 годині зібратися  в  кімнаті,  в  якій   здійснюються   переговори,   для проведення  відповідної  роботи.  І  у зв'язку з цим ми продовжимо нашу роботу завтра  о  10  годині  ранку.  Засідання  оголошується закритим.







</pre>
