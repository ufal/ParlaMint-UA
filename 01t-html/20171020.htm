Стенограма пленарного засідання
20 жовтня 2017
&nbsp;<div>
<p align=center>ЗАСІДАННЯ ДВАДЦЯТЬ ДРУГЕ</p>
<p align=center>Сесійний зал Верховної Ради України</p>
<p align=center>20 жовтня 2017 року, 10 година</p>
<p align=center>Веде засідання Голова Верховної Ради України ПАРУБІЙ А.В.</p>
<p><b>&nbsp;</b></p>
<p>10:04:30</p>
<p>ГОЛОВУЮЧИЙ. Доброго дня, шановні колеги! Прошу заходити в зал і приготуватись до реєстрації.</p>
<p>Колеги, будь ласка, заходимо в зал, готуємось до реєстрації, чекаємо іменинника. Сидорович Руслан.</p>
<p>Все. Вибачте, будь ласка, за нерішучість мою. Переходимо.</p>
<p>Готові реєструватись? Прошу провести реєстрацію, будь ласка, колеги.</p>
<p>&nbsp;</p>
<p>10:06:25</p>
<p>В залі зареєстровано 280 народних депутатів. Ранкове пленарне засідання Верховної Ради України оголошую відкритим.</p>
<p>Сьогодні день народження народного депутата України Руслана Михайловича Сидоровича. Привітаймо нашого колегу. <i>(Оплески) </i><i></i></p>
<p>І хочу вам повідомити, що сьогодні згідно Регламенту у нас "година запитань до Уряду". І в пленарному засіданні беруть участь члени уряду на чолі з Прем'єр-міністром України Володимиром Борисовичем Гройсманом. Прошу привітати, колеги.</p>
<p>Також хочу вам повідомити, що сьогодні ми спробуємо зачитати всі запити у зв'язку з тим, що минулої п'ятниці ми не зачитували запитів. І тому після "години запитань до Уряду" ми відведемо більше часу на зачитування запитів.</p>
<p>І зараз я прошу усіх, хто має запитання до уряду, хто хоче послухати інформацію від уряду, приготуватись до активної і плідної роботи. Доповідати будуть сьогодні два міністри: міністр соціальної політики Андрій Рева і міністр юстиції Павло Петренко. Я розумію, у такій послідовності і будуть, так?</p>
<p>Тоді я запрошую на трибуну міністра соціальної політики Андрія Олексійовича Реву. Будь ласка.</p>
<p>&nbsp;</p>
<p>10:08:09</p>
<p>РЕВА А.О.</p>
<p>Шановний пане Голово, шановні народні депутати, шановні присутні! Дозвольте доповісти вам про хід реалізації основних положень Закону України про внесення змін до деяких законодавчих актів України щодо підвищення пенсій.</p>
<p>Як відомо, 3 жовтня 2017 року Верховною Радою України було прийнято Закон про внесення змін до деяких законодавчих актів України щодо підвищення пенсій, який був підготовлений урядом і доопрацьований депутатським корпусом. Я хочу подякувати всім народним депутатам, які приймали участь в опрацюванні цього законопроекту, внесли зміни і дозволити його значно поліпшити.</p>
<p>Відповідно до схваленого закону з 1 жовтня 2017 року в Україні здійснено перерахунок та осучаснення раніше призначених пенсій за єдиною формулою, незалежно від того, в якому році була призначена пенсія за матеріалами пенсійних справ з використанням єдиного показника середньої заробітної плати за останні три роки, тобто 2014-2016 рік, в розмірі 3 тисячі 764 гривні 40 копійок, показника прожиткового мінімуму для непрацездатних громадян встановлено на 1 грудня 217 року, який було збільшено за пропозиціями народних депутатів, зокрема Радикальної партії, на 70 гривень… 79 гривень –&nbsp; до 1452 гривень. Перерахунки зроблені автоматично за матеріалами пенсійних справ, без звернень пенсіонерів.</p>
<p>Хочу сказати, що реалізація положень закону розпочалася одразу після набуття ним чинності. Верховною Радою закон було прийнято 3 жовтня, Президентом підписано 8-го, 10-го закон було опубліковано, і 11-го він вступив в дію, ті положення, які стосувалися перерахунку пенсій.</p>
<p>Із загальної кількості пенсіонерів 11,7 мільйонів чоловік розмір пенсії підвищено для 10 мільйонів 238 тисяч 859 наших пенсіонерів, або 90 відсотків їхньої загальної чисельності.</p>
<p>Не перераховано пенсію близько 900 тисячам осіб, які отримують пенсії за спеціальними законами. Тобто мова йде про народних депутатів, про державних службовців, посадових осіб місцевого самоврядування та інших категорій, які мали право на спеціальні пенсії і яким сьогодні недоцільно, бо в них розмір пенсії вищий ніж той, який би йому можна було призначити постанову закону, а також ті категорії громадян, яким пенсії було призначено в 2015-2017 роках.</p>
<p>Середній розмір пенсій після перерахунку зростає на 559 гривень 78 копійок. І якщо до закону середній розмір пенсії в Україні складав 1886 гривень 78 копійок, то тепер він складає в середньому 2 тисячі 446 гривень 56 копійок.</p>
<p>Це стало можливим завдяки принциповій позиції народних депутатів, тих, які голосували не тільки за цей закон, але й <a name=Temp></a>за Закон 1774, який дозволив припідвищити мінімальну заробітну плату в Україні з 1 січня 2017 року вдвічі, до 3 тисяч 200 гривень. Ті, хто голосували за Державний бюджет України на 2017&nbsp; рік, в якому передбачено зростання заробітної плати в бюджетній сфері, зокрема в освіті, на 50 відсотків, і багатьом іншим рішенням, які було підтримано депутатським корпусом. Без цього жодного ресурсу для перерахунку пенсій у нас не було б.</p>
<p>І тому я хочу ще раз вам всім, шановні народні депутати, подякувати&nbsp; і сказати, що цю лінію на підвищення соціальних стандартів, підвищення розмірів заробітних плат ми будемо тримати і надалі разом з вами, отримуючи додаткові ресурси і проводячи постійне осучаснення пенсій для наших пенсіонерів.</p>
<p>Я хочу доповісти, що додаткових видатків в жовтні місяці було спрямовано на підвищення пенсій 6 мільярдів 400 мільйонів гривень. Виплата підвищених пенсій проводиться з 11 жовтня, тобто з 11 жовтня кожен пенсіонер отримає новий розмір пенсії. Тим, хто отримав пенсію з 3 по 11, 11 і 12 жовтня була проведена доплата. Таким чином уряд повністю розрахується з пенсіонерами до кінця жовтня 2017 року. Одержувачі пенсій за спеціальними законами, яким доцільно перейти на пенсії за нормами прийнятого закону, отримають підвищені виплати вже в листопаді.</p>
<p>Друге важливе рішення –&nbsp; це скасування обмеження виплати пенсій для пенсіонерів, які працюють. Пенсіонери, які працюють з 1 жовтня 2017 року, отримають її в повному заробленому розмірі без зменшення на 15 відсотків, і таких людей в Україні більше 600 тисяч. Тобто це ще одне підвищення, яке вдалося провести завдяки народним депутатам. Тим самим ми стимулюватимемо пенсіонерів залишатися на роботі якомога довше і працювати, отримуючи і пенсію, і зарплату.</p>
<p>Третє&nbsp; важливе рішення – це запровадження&nbsp; постійної, щорічної індексації перерахунку пенсії, уже з 2019 року пенсії будуть&nbsp; індексуватися шляхом збільшення заробітної плати, з якої вони розраховані, на&nbsp; коефіцієнт, який відповідає 50 відсоткам зростання споживчих цін та 50 відсоткам показника зростання середньої заробітної плати доходу в Україні, з якого сплачені страхові внески. Тобто такий спосіб індексації та перерахунку пенсій дозволяє тримати постійно на однаковому рівні пенсійне забезпечення всіх пенсіонерів, незалежно від виходу на пенсію, і постійне їх осучаснення. Я хочу вам доповісти, що у 2019 році ми, крім осучаснення&nbsp; тим, хто пройшов зараз, будуть також осучаснені пенсії людям, які вийшли на заслужений відпочинок у 2015, 2016 і 2017 роках. І таким чином пенсії вирівняються в Україні при однаковому стажі, і однаковому коефіцієнті заробітку розриву в пенсійному забезпечення більше не буде і це головне наше завоювання, яке ми досягли разом.</p>
<p>Четверте. Починаючи з 2018 року, ми посилили роль страхового стажу для визначення прав на пенсію. Ми не підвищуємо пенсійний вік, а залишаємо право для тих, хто сумлінно працював&nbsp; і набув відповідного страхового стажу вийти на пенсію при досягненні 60 років. При цьому посилюються страхові основи системи, встановлюються більші вимоги щодо страхового стажу і закріплюється можливість з січня 2018 року виходити на пенсію тим, хто відпрацював та сплачував внески 25 і більше років. Навіть простий розрахунок показує, що працюючи 35 років і отримуючи навіть мінімальну зарплату, можна заробити на мінімальну пенсію, яку потім можна отримати протягом 18 років. В той час, якщо людина не працювала або працювала на себе і не сплачувала страхові внески, вона не буде отримувати пенсію за рахунок інших і вийде на пенсію пізніше. Ми зберегли право на пенсію при наявності мінімального страхованого стажу для всіх на рівні 15 років після досягнення 65 років. Це запроваджується в тих умовах, що особам, які працюють в тіньовім секторі, секторі не формальної зайнятості або працюють за кордоном, передбачені всі можливості для добровільної участі в пенсійній системі і сплачувати страхові внески. Передбачається також важливість одноразової сплати страхових внесків.</p>
<p>Я хочу звернутися до громадян України, ця норма, про відшкодування, вона в законі є зараз. І оскільки закон вступає в силу повністю з 1 січня, то коефіцієнт 2 буде застосовуватися тільки з 1 січня 2018 року. Отже, ті, хто хоче компенсувати стаж зараз, вони можуть це зробити з коефіцієнтом 1. У вас ще є два з половиною місяці для того, щоб компенсувати той стаж, якого у вас немає.</p>
<p>Надається можливість компенсації стажу на період роботи, коли особа не підлягала загальнообов'язковому державному соціальному страхуванню. Збережено право на достроковий вихід на пенсію для матерів, які виховали п'ять дітей або інвалідів з дитинства, в 50 років. Військових учасників бойових дій – 55 років, ліліпутів та диспропорційних карликів – 40-45 років, артистів за наявності вислуги від 20 до 35 років, журналістів в разі поранення, контузії, каліцтва, одержаних під час виконання службових обов'язків в місцях надзвичайних подій, а також чорнобильців. Відмінено також зменшення розміру пенсії жінкам, що скористались правом дострокового виходу на пенсію по досягненню 55 років. Розмір пенсії їм буде виплачуватись в повному розмірі після досягнення ними віку, який перевищує пенсійний вік на кілька місяців дострокового виходу на пенсію. І практично вже всім їм відновлено повний розмір пенсії – 1 тисячу 452 гривні.</p>
<p>П'яте важливе рішення – це позбавлення солідарної системи від невластивих видатків. Для зменшення, а в&nbsp; перспективі ліквідації дефіциту коштів Пенсійного фонду, всі невластиві видатки системи передано до державного бюджету. Таким чином створено справжню страхову пенсійну систему, а, точніше, її солідарний рівень, тобто перший рівень нашої пенсійної системи. Багато інших новацій прийнятого закону зміцнили солідарну систему, забезпечили її прозорість і прогнозованість.</p>
<p>І основне. Підвищення пенсій, яке ми здійснили, не носить інфляційний характер. Ми не друкували кошти, ми не брали позички у міжнародних фінансових інституцій, ми не збільшували дотацію з державного бюджету. Ці кошти надійшли з економіки. Вони носять неінфляційний характер, а значить не повинні призвести до сплесків інфляції і підвищення цін.</p>
<p>Ці зміни поступово ліквідують стереотип про пенсію як про те, що буде дано державою, незалежно від того працюєш ти чи ні. Пенсія – це&nbsp; виплата, яка зароблена особистою працею.</p>
<p>І, шосте, на що я&nbsp; хочу звернути увагу. Зараз дуже багато&nbsp; розмов йде про субсидію, що, мовляв, у зв'язку з підвищенням&nbsp; пенсії зменшиться субсидія&nbsp; на опалювальний&nbsp; період. Офіційно хочу з цієї трибуни заявити, це&nbsp; неправда,&nbsp; новий підвищений&nbsp; розмір пенсій не&nbsp; впливає на розмір&nbsp; субсидії, призначеної&nbsp; на опалювальний сезон 2017-2018 років. Новий розмір&nbsp; пенсії буде враховано при&nbsp; призначенні субсидій лише з травня&nbsp; місяця 2018 року. Отже, жодного зменшення субсидій за рахунок більшої пенсії&nbsp; не відбудеться.</p>
<p>Сьогодні ми&nbsp; працюємо над&nbsp; підготовкою законопроектів&nbsp; наступних, тому що це перший крок на шляху реформування пенсійної системи. Зараз готується і найближчим часом буде подано до&nbsp; Верховної Ради законопроект про перерахунок пенсій військовослужбовцям і працівникам силових структур. В них окремий&nbsp; закон, ми його теж повинні прийняти, новий. Таких осіб у нас&nbsp; 554 тисячі, і їм теж з 2012 року не&nbsp; переглядалися пенсії, і там існує величезний розрив у пенсійному&nbsp; забезпеченні.</p>
<p>По-друге, Закон про&nbsp; порядок отримання сум&nbsp; пенсій, на виплату яких пенсіонер мав право, але не отримав в зв'язку&nbsp; з перебування на території, тимчасово непідконтрольній державній владі України.</p>
<p>Третє, підготовку до&nbsp; запровадження&nbsp; накопичувальної системи. Законопроект передбачає&nbsp; 1 січня 2019 року впровадження накопичувальної системи в Україні. Хочу вам доповісти, що урядом затверджено&nbsp; розпорядження, в якому прописаний план дій поетапно, як ми це&nbsp; маємо зробити, щоб&nbsp; виконати цю&nbsp; норму законодавства.&nbsp;&nbsp;</p>
<p>Прийнята в жовтні 2017 року пенсійна&nbsp; реформа є лише першим&nbsp; кроком на шляху для досягнення соціальної справедливості, фінансової збалансованості і&nbsp; стійкості пенсійної системи. Адже Україна потребує&nbsp; розвитку ринку праці, зменшення&nbsp; тіньової зайнятості і корупції,&nbsp; зростання мотивацій трудового&nbsp; потенціалу до&nbsp; участі в соціальному, в тому числі й пенсійному страхуванні. Дякую за&nbsp; увагу.</p>
<p>&nbsp;</p>
<p>ГОЛОВУЮЧИЙ. Дякую вам, Андрій Олексійович, за доповідь.</p>
<p>І я запрошую до виступу міністра&nbsp; юстиції України Павла Дмитровича Петренка. Будь ласка, пане Павло.</p>
<p>&nbsp;</p>
<p>10:21:54</p>
<p>ПЕТРЕНКО П.Д.</p>
<p>Доброго дня, шановні народні депутати, доброго дня, шановні українські громадяни! Дозвольте сьогодні презентувати і проінформувати Верховну Раду України про результати роботи однієї з найбільш соціально важливих систем Уряду України і Міністерства юстиції – це системи безоплатної правової допомоги Міністерства юстиції України.</p>
<p>Людина, її права і гідність є найбільшою цінністю будь-якої демократичної держави. Але людина, яка не має можливості захистити свої права і поновити справедливість, вона є заручником бездіяльності держави, і така держава не має жодного історичного успіху в історичній ретроспективі. Колись Еммануїл Кант казав, що коли зникає справедливість, не залишається нічого, що має цінність людського життя.</p>
<p>Українська Конституція з 1996 року передбачає, що українські громадяни є рівними перед законом і мають рівний доступ до правосуддя, незалежно від свого майнового стану. А так складалося, що ми були країною нерівності і несправедливості, ми були країною сильних і багатих, які мали більший доступ до захисту і потурали права тих, хто такого захисту не могли отримати. І це була системна проблема України, і саме тому, я переконаний, рівень довіри до правосуддя, до судової системи і до всіх&nbsp; державних інституцій є вкрай низьким, тому що людина, яка не може отримати захист по тим правилам, які встановила держава, така людина не довіряє цій державі і вважає цю державу неспроможною виконати основні інституційні обов'язки перед суспільством.</p>
<p>Саме тому дуже знаковим був період Революції Гідності, коли мільйони людей вийшли на Майдан для того, щоби захистити свої права від свавілля, від корупції, від зажерності державних інституцій. Саме тоді судова система, правоохоронна система використовувалася як інструмент придушення тих прав, які гарантуються людині Конституцією. Саме тоді свою неспроможність показали практично всі інституції держави, які повинні захищати людську гідність і людські права. Єдиною інституцією, яка тоді ефективно співпрацювала з громадянським суспільством і з правозахисними організаціями, були система безоплатної правової допомоги, яка тільки почала зароджуватися. Це були незалежні адвокати, які інформували нас як учасників революції і спротиву про затриманих, про тих людей, які незаконно кидалися у в'язниці.</p>
<p>Тому, коли я прийшов до офісу Міністерства юстиції, для мене було принциповим розвивати дану систему і робити її максимально сильною і спроможною, щоб мільйони українців змогли отримати доступ до права і правосуддя. Уряд Арсенія Яценюка в 2014 році розпочав масштабну розбудову системи безоплатної правової допомоги, тоді ми відкрили понад сто центрів безоплатної правової допомоги по всій країні і дали доступ&nbsp; до такої допомоги мільйонам українців. Наразі для уряду Володимира Гройсмана це є один з пріоритетів – розвиток і посилення системи безоплатної правової допомоги, яка стосується восьми мільйонів українців.</p>
<p>Саме сьогодні хочу проінформувати про те, як працює дана&nbsp; система і що&nbsp; саме дає ця система для простого українця. Наразі ми маємо, починаючи з 2014 року, 550&nbsp; центрів безоплатної правової допомоги, які розбудовані по всій країні, вони надають консультації в середньому 700 тисячам українських громадян щороку. Це питання щодо нарахування субсидій, захисту від свавілля&nbsp; чиновників, оформлення земельних відносин, це люди, які, в принципі, не мали доступу до правосуддя протягом 20 років. Безкоштовну праву допомогу отримують пенсіонери, малозабезпечені, учасники АТО, ветерани, сім'ї загиблих, внутрішньо переміщені особи, яких понад&nbsp; 1,5 мільйони людей.</p>
<p>Я вважаю, що дана система є на сьогоднішній день взірцем співпраці і громадянського суспільства, і держави, і українських громадян, які довіряють цій системі. За рік ми фіксуємо менше одного відсотка скарг на роботу наших адвокатів, юристів, які працюють в системі безоплатної правової допомоги. Ми бачимо багато проблем, які існують в державних інституціях. Я хочу навести прості приклади людських історій, які ми бачимо в стиканні з системою безоплатної правової допомоги.</p>
<p>Вдумайтеся, щороку завдяки адвокатам, які працюють в системі Міністерства юстиції, понад шістсот осіб отримують виправдальні вироки. Це як правило люди, які не мають права і можливості на захист: це особи без місця проживання, це інваліди, це ті люди, які завжди були, використовувалися правоохоронною системою як статисти для того, щоб на них списувати злочини. Тобто 600 людей щороку звільняється від відповідальності, тому що вони є невинні у кримінальних справах. Так само близько ста тисяч пенсіонерів отримують щороку допомогу по питанням, які стосуються нарахування субсидій, нарахування соціальної допомоги.</p>
<p>В мене був приклад в Хмельницькому, коли 70-річний пенсіонер, отримавши рішення суду про стягнення боргу із збанкрутілого банку, протягом 6 місяців спільно з нашими адвокатами боровся для того, щоб певний ліквідатор заплатив ці гроші.</p>
<p>Ми виконали це рішення, але саме основне, посадовці, які потурають правами українців, повинні нести відповідальність. І саме тому ми наразі знаходимося на новому етапі розвитку системи безоплатної правової допомоги. Це не просто допомога українцям, які потребують безкоштовного адвоката чи консультацію юриста Міністерства юстиції. Це фіксація тих системних порушень, які є зараз у нас і в судовій системі, і в правоохоронній системі, і в органах державної влади, і реагування з боку держави і уряду, і Президента на дані порушення з конкретними звільненнями, з конкретним притягненням до відповідальності конкретних посадовців. Тому що в конкретній області ми фіксуємо десятки випадків порушення прав людини з боку чи то представників Держземгеокадастру, чи працівники податкової інспекції, і ці особи перебувають на своїх посадах –&nbsp; це неприпустимо. Саме тому український уряд визначив наступний рік і наступних три роки роками для запровадження проекту "Я маю право".</p>
<p>Цей проект буде фактично розповсюджувати інформування українських громадян про їхні права, давати їм інструменти захисту, і саме основне - моніторити системні порушення з боку місцевих і центральних органів державної влади цих прав і притягати винних осіб до відповідальності.</p>
<p>Наразі цей проект знаходиться під патронатом Президента країни. І я дуже розраховую, що ми спільно – український парламент, український уряд – забезпечимо не просто декларативне гарантування прав українцям, а забезпечимо щорічне реальне гарантування і реалізацію українцями своїх прав. Тих прав, які написані в прекрасних законах. Але тих прав, які фактично не можуть бути реалізовані, тому що бюрократ і чиновник зловживає незнанням, зловживає неінформованістю українця і фактично створює величезну репетиційну проблему для всієї держави.</p>
<p>Саме тому, шановні народні депутати, я хочу вам подякувати. За ці три роки саме ви і в бюджеті, і в змінах до законодавства розбудовували спільно з нами дану велику систему. Наразі зараз система безоплатної правової допомоги, яка створена в Україні, ставиться як взірець на відповідних міжнародних рівнях.</p>
<p>В Нью-Йорку під час Генасамблеї Організації Об'єднаних Націй саме наша система була рекомендована державам-учасницям як найбільш ефективна і та, яка забезпечує максимальну реалізацію і захист прав особи. Тому я переконаний, що ми на початку великого шляху поновлення довіри і діалогу між людиною і державою, коли людина і держава є партнерами, коли права і цінності, і захист людини є основним завданням і цінністю будь-якої держави. І саме таку державу ми побудуємо спільно з вами, коли право особи буде священне, коли право особи буде гарантуватися і захищатися в суді.</p>
<p>Для цього ми пройдемо великий шлях і ми створимо цю систему такою, якою будуть пишатись українські громадяни. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую. Дякую.</p>
<p>Колеги, отже, зараз буде запис на запитання до членів Кабінету Міністрів України. Я прошу всіх, хто хоче задати запитання, приготуватись до запису. Приготувались? Прошу провести запис.</p>
<p>Пацкан Валерій Васильович.</p>
<p>&nbsp;</p>
<p>10:32:21</p>
<p>ПАЦКАН В.В.</p>
<p>Доброго дня, шановні колеги. У мене запитання до міністра закордонних справ і до міністра освіти. Пане Клімкін, доброго дня. Я хотів запитати, що стосується останніх перемовин у частині Закарпаття і в частині мовних законів. Які були досягнуті домовленості з Угорщиною? І чи буде імплементація Закону "Про освіту" діяти у тих нормах, які ми описали в законі? Дякую.</p>
<p>&nbsp;</p>
<p>ГОЛОВУЮЧИЙ. Хто відповідати буде, колеги? Що за пауза у нас? Міністр закордонних справ, включіть мікрофон, будь ласка. Він не почув питання. Ну, будь ласка, 30 секунд, дуже коротко повторіть.</p>
<p>&nbsp;</p>
<p>10:33:32</p>
<p>ПАЦКАН В.В.</p>
<p>Шановний пане міністре закордонних справ, прошу вас дати відповідь щодо ситуації з мовним питанням останніх перемовин з Угорщиною. І чи буде і запрацює Закону "Про освіту" і імплементація Закону "Про освіту"? Якщо можна, вашу відповідь і відповідь міністра освіти Гриневич. Дякую.</p>
<p>&nbsp;</p>
<p>10:33:58</p>
<p>КЛІМКІН П.А.</p>
<p>Дякую. Дякую за це запитання. Протягом останніх днів відбулися мої перемовини з міністром закордонних справ Угорщини Петером Сіярто. І вчора відбулися наші спільні переговори з міністром освіти України пані Лілією Гриневич, з міністром людських ресурсів Угорщини паном Балогом.</p>
<p>В результаті, перше, домовлено, що ми будемо спільно працювати разом з українськими громадянами угорського походження, з угорською громадою над планом імплементації закону.</p>
<p>Другий момент.&nbsp; Ми плідно працювали, звичайно, з всіма країнами Європейського Союзу і не тільки для того, щоб пояснити, в чому полягає сенс закону. Таким чином, щоб запобігти розповсюдженню, зокрема і в угорських медіа і деякими угорськими політиками міфології, щодо того, що таке закон, яким чином він буде імплементовуватись і що він, як вони начебто стверджували, буде суперечити ключовим міжнародним документам.</p>
<p>Наразі нами домовлено, що ми будемо послідовно працювати з метою виконання і всього нашого міжнародного доробку і в рамках імплементації закону на основі того, що прийняла Верховна Рада. Відповідним чином висновки Венеційської комісії можуть бути враховані в тому сенсі як це буде вважатися за необхідно при розробці нового Закону про загальну середню освіту. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Слово для запитання надається Дмитренкові Олегу Миколайовичу.</p>
<p>&nbsp;</p>
<p>10:36:04</p>
<p>ДМИТРЕНКО О.М.</p>
<p>Шиньковичу передайте.</p>
<p>&nbsp;</p>
<p>ГОЛОВУЮЧИЙ. Шиньковичу.</p>
<p>&nbsp;</p>
<p>10:36:14</p>
<p>ШИНЬКОВИЧ А.В.<b> </b></p>
<p>Шановний Володимире Борисовичу! 189-й виборчий округ, Хмельниччина. Просили передати щиру вдячність вам і очолюваному вами уряду за розроблену пенсійну реформу і за розроблену освітню реформу. Пенсіонери вже це відчули, і щира вдячність вам і всім тим нам, хто голосував за це.</p>
<p>А питання&nbsp; моє таке. Ви відвідували Нетішин, атомну станцію, Володимире Борисовичу. І там є великі сподівання після вашої&nbsp; зустрічі дуже зрозуміли, що ви цю тему розумієте і прагнете Україні енергетичної незалежності. Щире до вас прохання цю тему не забути і не залишити, а продовжити. Там мова йде про добудову двох реакторів. Ми можемо не лише себе забезпечити, а й торгувати, і продавати електроенергію на Польщу. Там існує ЛЕП…</p>
<p>&nbsp;</p>
<p>10:37:17</p>
<p>ГРОЙСМАН В.Б.</p>
<p>Дякую. Шановний пане Голово, шановні колеги народні депутати, дякую за ваше запитання.</p>
<p>Насправді, відповідно до стратегії енергетичної, яку ми затвердили і яка буде діяти до 2035 року, ми передбачаємо збільшення потужностей і розвиток атомної енергетики. Хочу сказати, що після моєї поїздки до Нетішина, я не забув, і ми займаємося сьогодні збільшенням потужності в атомній енергетиці. Буквально, декілька тижнів назад в Харкові було підписано під час&nbsp; моєї робочої поїздки ряд контрактів з нашими американськими партнерами щодо модернізації і збільшення потужностей відповідних атомних станції країни. Також ми сьогодні працюємо над європейським енергомостом, який дасть можливість нам, і я думаю, що ми з 2021 року, напевно, вже&nbsp; зможемо перейти до добудови тих двох блоків, про які ви сьогодні говорите.</p>
<p>Це наш план. Ми&nbsp; цим серйозно і системно займаємось і будемо все робити для того, щоби атомна енергетика, по-перше, була безпечна, а потужності були достатні не тільки&nbsp; себе забезпечувати, а і експортувати електроенергію, що буде робити економіку нашої&nbsp; країни більше стійкою і розвинутою. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Григорій Аронович&nbsp; передає слово для виступу Люшняку. Будь ласка, включіть мікрофон.</p>
<p>&nbsp;</p>
<p>10:38:54</p>
<p>ЛЮШНЯК М.В.</p>
<p>Доброго дня! В мене питання до пана Володимира Борисовича Гройсмана, нашого Прем'єр-міністра. Дуже дякую за збалансований бюджет у сфері АПК, де я бачу, що ваша небайдужість до малого і середнього бізнесу, а саме це мільярд на фермерські господарства, фінансова підтримка, ви зменшуєте на 2 мільярда, також дуже вам вдячний. Тому що я бачу, що ви побачили, яка несправедливість є у 2017 році і на галузь тваринництва віддаєте 2300. Але що побачив на б бюджетному комітеті? Що Мінфін, всупереч вашим добрим намірам, підтримує олігархію, а саме вони лобіювали підтримання правки, яка дозволяє у 2018 році отримувати в руки більше 150 мільйонів гривень. Ця правка в Законі про бюджет була узгоджена всіма фракціями і тому прошу дати роз'яснення чи Мінфін підтримує олігархію, яка сьогодні є в українському народі, чи&nbsp; простих, малий і середній бізнес? Дякую.</p>
<p>&nbsp;</p>
<p>10:40:05</p>
<p>ГРОЙСМАН В.Б.</p>
<p>Дуже дякую за ваше запитання. Насправді в проекті бюджету на 2018 рік ми приділяємо особливу увагу розвитку агропромислового комплексу країни. Я вам обіцяв це і я вважаю, що це є абсолютно пріоритетним і це знайшло своє відображення в проекті бюджету. На що саме ми будемо направляти кошти? Ні в якому разі ми ніколи не підтримували і не підтримувати не будемо ніяких олігархів, нам з ними не по дорозі, а ми будемо підтримувати вітчизняних виробників, якісну сільгосппродукцію і ми не можемо нікого нічим обмежувати, хто скільки виробив, той стільки має отримати. Але окремо і, що тут є абсолютно справедливо, треба підтримати малий і середній бізнес на селі в аграрному секторі. І тому що ми зробили? Ми зробили дуже важливі і комплексні кроки, ми передбачили підтримку і національного фермерства, ми передбачили підтримку і відновлення нашого тваринницького комплексу, ми передбачили підтримку сільгоспмашинобудування. І сьогодні вже ця програма почала працювати, один із фермерів, вже на 50 мільйонів, аграріїв, на 50 мільйонів купив вітчизняної української техніки. Не було б цієї програми, от, буквально,&nbsp; нещодавно я бачив останню угоду, яка була укладена. Якби цього не відбувалось, не було б робочих місць в цій сфері, а ця сфера буде тільки розвиватись. І, звісно, ми будемо теж підтримувати і племінне тваринництво і так далі.</p>
<p>Тобто ми сьогодні, я вважаю, у 2018 році зробимо як ніколи абсолютно вірні, збалансовані кроки на підтримку агропромислового комплексу. Відчують абсолютно всі. Що мені потрібно? Мені потрібна зайнятість і робота на селі. І мені потрібно, щоб на українських ринках, на українських полицях магазинів була якісна, конкурентоздатна і по ціні недорога українська продукція. Оце наше завдання, і ми розпочнемо масштабно&nbsp; таку підтримку у 2018 році. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Долженков передає слово для запитання народному депутату Гусаку. Будь ласка,&nbsp; включіть мікрофон.</p>
<p>&nbsp;</p>
<p>10:42:08</p>
<p>ГУСАК В.Г.</p>
<p>У мене питання до міністра енергетики і вугільної промисловості.</p>
<p>Шановний Ігор Степанович, ще&nbsp; в травні минулого року, одразу після призначення, я задав вам питання про погашення заборгованості по зарплаті на державних шахтах. Тоді ви сказали, що це відповідальність минулого уряду і що проблема буде вирішена.</p>
<p>Але відтоді проблема не вирішена. Заборгованість по зарплаті існує постійно і зараз перевищує 500 мільйонів гривень. Шахтарі на сході України страйкують і відмовляються виходити з шахти. А шахтарі "Волиньвугілля" перекривають міжнародні траси на західних кордонах України. А в бюджеті наступного року взагалі немає статті про підтримку собівартості вугільної продукції, з якої сплачується заробітна плата. У мене питання: коли припиниться це знущання над шахтарями, і як ви забезпечите виплату заробітної плати на державних шахтах зараз і наступного року, не маючи бюджетної підтримки.</p>
<p>&nbsp;</p>
<p>ГОЛОВУЮЧИЙ.&nbsp; До кого питання було?</p>
<p>&nbsp;</p>
<p>10:43:19</p>
<p>КОРЗУН А.В.</p>
<p>Заступник міністра енергетики і вугільної промисловості Корзун Анатолій.</p>
<p>Шановний народний депутате, ваше запитання, яке стосується виплати заробітної плати, на сьогодні та заборгованість, яку ви назвали 500 мільйонів, трошки більше, вона на сьогодні, є рішення уряду, яке було прийнято на минулому… позаминулому засіданні, і знайшло підтримку державного комітету в четвер на цьому… в середу на цьому&nbsp; тижні. Зараз&nbsp; опрацьовується з&nbsp; Міністерством фінансів випуск коштів державної підтримки, а також надходять кошти від реалізації вугільної промисловості. Тобто буде сплачено більше&nbsp; місячного фонду протягом сьогоднішнього дня і понеділка. Все, що є… залишиться заборгованість, вона буде на наступному тижні підтягнута до рівня, щоб&nbsp; її не&nbsp; існувало.</p>
<p>Що стосується фінансування в наступному&nbsp; році, нами підготовлені&nbsp; пропозиції, вони&nbsp; попередньо опрацьовані, частина врахована, але робота ще ця&nbsp; триває, і, як ми сподіваємося, що буде прийнята та цифра, яка задовільнить вугільну&nbsp; галузь. Дякую.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Дякую вам.</p>
<p>Слово для&nbsp; запитання має Олег Барна. Будь ласка.</p>
<p>&nbsp;</p>
<p>10:44:32</p>
<p>БАРНА О.С.</p>
<p>Слава Ісусу Христу! Якщо чиновник, з яким заявив міністр юстиції, є корумпований&nbsp; і з ним треба боротися, то потрібно взятися за&nbsp; заступника, який очолював Комісію по врегулюванню відносин із паями, а натомість&nbsp; лобіював інтереси агрохолдингу, ігноруючи рішення&nbsp; суду та прохання простих пайовиків, власників землі.</p>
<p>У мене пропозиція і позиція до віце-прем'єра із питань регіонального&nbsp; розвитку і міністра фінансів. Регулюйте&nbsp; питання використання субвенцій на розвиток громад або дайте можливість&nbsp; перенести ці кошти на другий&nbsp; рік або дати можливість&nbsp; використати їх на поточний ремонт доріг. Людям техніки в селі не треба, там достатньо сільськогосподарської техніки, люди хочуть дорогу. Або дати можливість&nbsp; закупити матеріали для того, щоб будувати дороги&nbsp; на наступний рік.</p>
<p>І останнє побажаю. Пенсії підвищені мінімальні для&nbsp; чорнобильців, ліквідаторів потрібно. Бо 1 тисяча 500 – це мінімальна пенсія, не заслуговує людина, яка має 25 років стажу. Дякую.</p>
<p>&nbsp;</p>
<p>10:45:43</p>
<p>ЗУБКО Г.Г.</p>
<p>Шановні народні депутати, в першу чергу хочу сказати, що державна підтримка об'єднаних територіальних громад і взагалі регіонального&nbsp; розвитку з кожного року збільшується. Ви знаєте, що починали ми з 3 мільярдів, Фонд регіонального розвитку, одного мільярда субвенція об'єднаних територіальних громад, а в цьому році&nbsp; півтора мільярда і&nbsp; три з половиною. Але дуже важливо, щоб ці&nbsp; кошти використовувались для&nbsp; розвитку громад. Не на поточні видатки, не на зарплату, не на утримання, а&nbsp; саме на ті&nbsp; проекти, які громади повинні підготувати. І тому вимога сьогодні тих нормативних актів, які приймаються&nbsp; Кабінетом Міністрів на підставі бюджету 2017 року, - це направляти ці кошти на бюджет розвитку. Тому безпосередньо тільки капітальні видатки фінансуються у цьому напрямку.</p>
<p>Те, що стосується залишку цих коштів, не використаних&nbsp; на наступні роки. Зараз Кабінет Міністрів підготував законопроект, який дає можливість використання коштів, які направлені на капітальні видатки, на стратегічні проекти з переходом на наступний рік. Це питання створення спецфонду, який може бути наповнений з переходом на наступний рік, і таким чином, зменшити навантаження на видатки Державного бюджету у грудні місяці і дати можливість виконання робіт на протязі двох бюджетних періодів.&nbsp; Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Сергій Євтушок передає слово для запитання Рябчину. Будь ласка, включіть мікрофон.</p>
<p>&nbsp;</p>
<p>10:47:12</p>
<p>РЯБЧИН О.М.</p>
<p>Олексій Рябчин, фракція "Батьківщина", Донеччина.</p>
<p>Пане Прем'єр-міністре, питання до вас. Одним з перших рішень вашого уряду було підняття ціни на газ до стовідсоткового імпортного паритету, хоча ще декілька років можна було зробити це поступово. Ви це зробили без стовідсоткового обліку, щоб люди платили за те, що спожили, без енергозбереження, на які уряд виділяє тільки 600 мільйонів, на субсидії – 60 мільярдів. Без термомодернізації. Нібито під егідою боротьби з корупцією. Хоча незрозуміло, чому люди платять за боротьбу з корупцією через власні податки правоохоронним та&nbsp; антикорупційним органам та через&nbsp; тарифи.</p>
<p>Питання до вас щодо перемовин&nbsp; з МВФ, згідно яких, згідно постанови 187 уряд повинен, зобов'язаний підвищити ціну на газ на 17,6 відсотки, хоча ви зараз намагаєтесь змінити формулу.</p>
<p>Питання: прокоментуйте хід переговорів з МВФ і скажіть, будь ласка, ви за ринок, за ринкове регулювання чи за державне регулювання, яке зараз оскаржує фракція "Батьківщина" у суді, на жаль, які заблоковані. Однак ми доб'ємося цього рішення.</p>
<p>Будь ласка, прокоментуйте.</p>
<p>&nbsp;</p>
<p>10:48:33</p>
<p>ГРОЙСМАН В.Б.</p>
<p>Дякую за ваше запитання. Я прошу вибачення, депутати відволікли увагу.</p>
<p>Ми вважаємо, що… ну, по-перше, ми в діалозі з Міжнародним валютним фондом, і&nbsp; наше завдання полягає в тому, щоби на майбутнє формулу формування ціни на газ всередині країни зробити справедливою. Та формула, яка сьогодні є, вона ще не запроваджувалася в перерахунок. І тому ми вважаємо, що вона ще потребує додаткового опрацювання. Ми сьогодні в&nbsp; діалозі і ведемо технічну роботу на рівні технічних фахівці і як тільки ми завершимо цю роботу, ми про це повідомимо. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Брензович Василь Іванович, будь ласка.</p>
<p>&nbsp;</p>
<p>10:49:17</p>
<p>БРЕНЗОВИЧ В.І.</p>
<p>Дякую, шановний пане Голово. В мене запитання до представника Міністерства освіти щодо вчорашніх переговорів Міністерства освіти Угорщини. Все ж таки про що ви домовились&nbsp; вчора? Я вважаю, що питання&nbsp; освіти не належить до компетенції Міністерства зовнішніх справ, а належить&nbsp; компетенції Міністерства освіти.</p>
<p>В мене друге запитання до Міністерства юстиції пану Петренку щодо того, що в 1991 році було підписано Договір між Угорщиною та Україною щодо добросусідства. І там написано наступне, я направив до вас листа, що Україна забезпечує для&nbsp; громадян України угорської національності освіту на угорській мові. І в такому разі, якщо домовленості, якщо договори, які є заключені між іностранними державами, вони є вищими за внутрішнє законодавство, прошу вашу відповідь, чи розповсюджується стаття 7 Закону про освіту на громадян України угорської...</p>
<p>&nbsp;</p>
<p>10:50:35</p>
<p>КОВТУНЕЦЬ В.В.</p>
<p>Дякую. Перший заступник міністра освіти і науки Володимир Ковтунець.</p>
<p>Василю Івановичу, ми зараз працюємо над імплементацією закону і закон буде виконуватися. Ми в частині забезпечення права національних меншин на навчання рідною мовою і вивчення рідної мови ведемо двосторонні консультації. Вони є конструктивні, є продуктивними. Ми будемо враховувати всі можливості для того, щоб становище національні меншин і можливості вивчення національної мови, національної культури, національної історії, літератури, щоб ці можливості обмежені не були. Але ситуації є дуже різні для різних національних меншин, для угорської зокрема. Вчора, наскільки мені відомо, відбулися продуктивні переговори з міністром освіти… міністром людських ресурсів Угорщини. І ми сподіваємося, що ми знайдемо спільну мову.</p>
<p>Стосовно, стосовно угод двосторонніх, які були укладені до 96 року, то це питання стоїть в юридичній площині. Воно буде вирішуватися на правовому рівні, оскільки Конституція України прийнята була пізніше, в 96 році. І питання полягає в тому, чи ці угоди повинні мати вищу юридичну силу. Справа в тому, що норма статті 7, норма статті 7, вона спрямована на виконання рішення Конституційного Суду від 1999 року. Тому це юридичне питання, воно буде вирішено правовими методами. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Лубінець Дмитро Валерійович, будь ласка.</p>
<p>&nbsp;</p>
<p>10:52:21</p>
<p>ЛУБІНЕЦЬ Д.В.</p>
<p>Доброго дня, Лубінець Дмитро Валерійович, мажоритарний виборчий округ номер 60, Донецька область.</p>
<p>Володимир Борисович, Володимир Борисович, я хотів звернути увагу Прем’єра на проблему. Володимир Борисович, дивіться, у нас третій рік при розрахунках бюджету не враховано півтора мільйона переселенців. На теперішній час є розуміння з боку Міністерства фінансів, але є технічна проблема, яку я хочу, і це від усіх мажоритарників і людей, які представляють Донецьку і Луганську область, щоб ви взяли на контроль. Потрібно, щоб наша Державна служба статистики приєднала реєстр Міністерства соцполітики – реєстр переселенців. І тоді всі міждержавні трансферти будуть враховані при корегуванні бюджету на наступний рік. Це перше питання.</p>
<p>І друге. Володимир Борисович, я знаю…</p>
<p>&nbsp;</p>
<p>ГОЛОВУЮЧИЙ. 30 секунд, будь ласка, додайте.</p>
<p>&nbsp;</p>
<p>ЛУБІНЕЦЬ Д.В.&nbsp; Дуже дякую. Маріупольський напрямок. Володимир Борисович, 20 годин люди їдуть в самих поганих вагонах у всій державі. Я знаю, що була пропозиція за мільярд гривень купити 40 нових вагонів. Будь ласка, врахуйте це. По Маріуполю. Дуже важливе питання, дякую.</p>
<p>&nbsp;</p>
<p>10:54:00</p>
<p>ГРОЙСМАН В.Б.</p>
<p>Дякую за ваше запитання. Дякую за ваше запитання. Ну, по-перше, про те, що ви сказали, Міністерство соціальної політики займається цим питанням. І я думаю, що зараз міністр соціальної політики вам прокоментує.</p>
<p>Що стосується сполучення з Маріуполем, насправді, це важливе питання. Ми буквально нещодавно про це говорили з Олегом Ляшком, про сполучення Маріуполя. Абсолютно повністю підтримую і його пропозицію, і те, що ви сказали про те, що там є ненормальні умови забезпечення залізничним транспортом.</p>
<p>Тому зараз стоїть питання і завдання вже поставлено залізниці, я поставив на минулому тижні, щоб оновити рухомий склад, що дуже важливо, і покращити сполучення Маріуполя, з Маріуполя. І ми цим питанням, ми найближчим часом це питання вирішимо. Я думаю, що в найближчі місяці це питання буде остаточно вирішено. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>&nbsp;</p>
<p>10:55:02</p>
<p>РЕВА А.О.</p>
<p>Шановний народний депутат Лубінець, я хочу сказати, що у нас в Україні склалась парадоксальна ситуація. Ви знаєте, що в результаті децентралізації місцеві бюджети мають багато коштів, а, от, кошти, які сьогодні є на рахунках обласних державних адміністрацій, майже відсутні в силу нашої бюджетної системи.</p>
<p>А, от, що стосується Донецької області, там все навпаки і достатньо серйозно держава, уряд, фінансують обласну військово-цивільну адміністрацію. І в принципі кошти для вирішення соціально-економічних проблем в області є. Але, чому вони не доходять до територіальних громад, я думаю, що це потрібно питання задавати адміністрації. І, напевно, потрібно ввести контроль за витрачанням цих коштів, де вони сьогодні перебувають.</p>
<p>Тому що, якби вони використовувались в повному обсязі, то у вас би було значно менше запитань про недостатність фінансування тих чи інших програм. Дякую.</p>
<p>&nbsp;</p>
<p>ГОЛОВУЮЧИЙ. Дякую дуже вам.</p>
<p>На попередні питання Павло Петренко ще не відповів. І я дуже вас прошу, пане Павло, 1 хвилину для відповіді.</p>
<p>&nbsp;</p>
<p>10:56:11</p>
<p>ПЕТРЕНКО П.Д.</p>
<p>Дякую, пане Голово. Хочу підтвердити, що Україна завжди неухильно дотримується всіх своїх міжнародних зобов'язань і це нас відрізняє від наших східних сусідів. Але у контексті того питання, яке було задане, я вважаю, що Закон "Про освіту" передбачає саме поряд з вивченням і можливістю вивчення відповідними національними меншинами і навчання своїми мовами обов'язок вивчення державної мови, української мови. Тому у цьому контексті, я переконаний, що ми знайдемо компромісне розумне рішення з нашими сусідами, тому що вивчення державної мови є обов'язком для будь-якого громадянина. При чому держава забезпечує можливість йому вивчати у тому числі і мови національних меншин. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Одарченко передає слово для запитання Сергію Міщенку. Будь ласка.</p>
<p>&nbsp;</p>
<p>10:57:14</p>
<p>МІЩЕНКО С.Г.</p>
<p>Сергій Міщенко, 98 округ, Київщина. Володимире Борисовичу, питання до вас. По-перше, я дякую за те, що ви оперативно відреагували на моє останнє запитання відносно напруги у лікарняних листах, якщо ви пам'ятаєте, швидко, вам всім дякують за це, але виникли дві ще проблеми.</p>
<p>Перша проблема. Ви знаєте, Постанова Кабінету Міністрів №413 від 7 червня 2017 року вона правильна щодо того, щоб сільськогосподарські землі не розбазарювалися. Але питання стоїть наступне. Мене запитують ветерани АТО і учасники АТО, чим ми відрізняємося від тих, які отримали землю до 7 червня і після 7 червня, тому що у них даже не приймають заяви на те, щоб розглянути. Тому я вважаю, що треба цю постанову доопрацювати відносно таких категорій людей.</p>
<p>І друге запитання відносно того, що … до міністра соціальної політики відносно норми, яку ми збільшили на опалювальний сезон, 75 квадратних метрів…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд.</p>
<p>&nbsp;</p>
<p>МІЩЕНКО С.Г. 30. Дякую.</p>
<p>Андрій Олексійович, ми вам дякуємоі, Володимире Борисовичу, за те, що ви дослухалися до нашої пропозиції і збільшили соціальну норму з 48,87 до 75 квадратних метрів на одиноких людей. Але тепер потерпають ті, які мають житло до 48 квадратних метрів, у них норма зменшилась з 5,5 до 5. Тому різниця оця повинна бути якимось чином збалансована для таких самих незабезпечених громадян…</p>
<p>&nbsp;</p>
<p>10:59:16</p>
<p>РЕВА А.О.</p>
<p>Шановний народний депутат Міщенко, я вам дякую за добрі слова на нашу адресу. Хочу сказати, що питання соціальних нормативів, воно завжди знаходиться в центрі уваги як Міністерства соціальної політики, Міністерства регіонального розвитку, будівництва і житлово-комунального господарства і в цілому уряду. Ми переглядаємо соціальні нормативи кожного разу, виходячи з конкретних проблем, які виникають при їх застосуванні в Україні під час опалювального сезону.</p>
<p>Вперше соціальні нормативи були запроваджені в 2014 році. Ви пам'ятаєте, що в 2016 році нас критикували за те, що люди відкривають кватирки, оскільки їм начебто хтось сказав, що якщо вони не використають ту норму газу, то їм не дадуть субсидії. І як ми не боролися з цим явищем, воно мало місце в опалювальний сезон 2015-2016 років.</p>
<p>В опалювальному сезоні 2016-2017 років таких скарг було менше. І я вас абсолютно запевняю, що в цьому опалювальному сезоні таких скарг не буде, тому що ми знайшли, в принципі, оптимальний розмір співвідношення між житловою площею, на яку нараховується субсидія одиноким пенсіонерам і кількістю газу, який для цього використовується.</p>
<p>Якщо будуть якісь проблеми, то по закінченню опалювального сезону ми знову повернемося до цієї теми і будемо знову ж таки регулювати. Дякую за увагу.</p>
<p>&nbsp;</p>
<p>ГОЛОВУЮЧИЙ. Будь ласка, Володимир Борисович.</p>
<p>&nbsp;</p>
<p>11:00:47</p>
<p>ГРОЙСМАН В.Б.</p>
<p>Да, дякую. Дякую, пане Голово. І дякую за ваше запитання щодо земель. В чому була необхідність цю постанову? Ця постанова зробила неможливим&nbsp; дерибан землі. Вона вже діє з літа. Це означає, що всі нові землі можуть бути передані тільки через аукціон. Все, крапка. І ніхто не може нічого тут вже вкрутити, як крутили з землями по всій країні. Це важливе рішення. Воно трошки пройшло так незаміченим, але це надзвичайно важливе рішення.</p>
<p>Більше того, ми зупинили дерибан державних земель державних підприємств. Якщо пам'ятаєте, була така схема: одне підприємство відмовилось, а друге написало, що воно хоче взяти. Ні, хочеш віддати землю з державного підприємства, якщо воно тобі не потрібне для виробництва, будь ласка, аукціон – і нехай купляє той, хто заплатить за неї справжні гроші. Крапка. Оце те, що стосується цієї постанови.</p>
<p>Ми повністю підтримуємо право на реалізацію, на те, щоби ветерани АТО мали право на отримання землі. Але треба так все зробити виважено, щоб це не стало лазейкою для когось. Тому що справжні ветерани&nbsp; АТО мають право отримати землю, ми це підтримуємо і поважаємо наших героїв. Але треба так зробити, щоб ніхто не використав це і не відкрив лазейку для дерибану української землі. От тут є важливе питання. Ми відкриті, давайте правильно це питання розглянемо, чесно його приймемо, щоби у виграші була і Україна, і наші ветерани АТО. Дякую.</p>
<p>&nbsp;</p>
<p>ГОЛОВУЮЧИЙ. Мосійчук передає слово для запитання Андрію Лозовому.</p>
<p>&nbsp;</p>
<p>11:02:30</p>
<p>ЛОЗОВОЙ А.С.</p>
<p>Андрій Лозовой,&nbsp; Радикальна партія Ляшка. Питання до&nbsp; Прем'єр-міністра України Володимира Гройсмаана.</p>
<p>Шановний Володимир Борисович, задати це питання мене просили наші співвітчизники в минулий понеділок з Умані, на Волині. Задати це питання мене просили в різних куточках нашої&nbsp; країни багато&nbsp; разів за останній час.&nbsp;</p>
<p>Пане&nbsp; Прем'єр-міністр, люди вимагають справедливості. Цього року зарплату вчителям підняли з 1 січня. Натомість заробітну плату працівникам позашкільної освіти - це дитячі садочки, це дитячі будинки; працівникам позашкільної освіти - це художні, спортивні, музичні школи, гуртки, секції, -їм&nbsp; зарплату підняли&nbsp; тільки з 1 вересня. Це абсолютно несправедливо, і ті ж учителі&nbsp; з цим погоджуються. І я застерігаю вас, і наша команда просить вас не допустити такої несправедливості в наступному році. Піднімати з 1 січня заробітну плату педагогам усіх рівнів –&nbsp; від дитячого садочка до університету, педагогам…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Перед тим, як дати слово на відповідь, я скажу, колеги, у нас залишилося буквально 30 секунд. Буде тільки ще одне запитання. Хто в нас є? Дубневич Ярослав. І все. Ще одне запитання, і ми завершуємо "годину запитань до Уряду".</p>
<p>Будь ласка, Володимир Борисович.</p>
<p>&nbsp;</p>
<p>11:03:54</p>
<p>ГРОЙСМАН В.Б.</p>
<p>Дякую за ваше запитання і дякую, що ви турбуєтеся за українських вчителів і взагалі працівників освіти.</p>
<p>Хочу підкреслити, що для мене особисто, для нашого уряду це є надважливим пріоритетом, підтримка нашої української освіти. Дякую вам за рішення щодо реформи. Ми розпочинаємо ці важливі зміни і пріоритетом фінансування у наступному році буде теж освіта. Насправді різність такого фінансування, тому що ми з державного бюджету передбачили з 1 січня, а місцеві бюджету з 1 вересня, це були два різних бюджети. Але хочу віддати належне місцевим керівникам, місцевим лідерам, я б сказав, які прийняли рішення і теж розпочали виплату раніше, з 1 січня, і це було в більшості країни, можливо, десь були і виключення. Але, що стосується наступного року? То ми хочемо, щоб всі працівники освіти отримали підвищення, але ми маємо бути дуже виважені, оскільки кошти, поки що кошти, поки що наголошую, кошти державного бюджету є достатньо обмежені. Тому і наш пріоритет розвиток національної економіки, але це є в фокусі моєї уваги, я вас хочу запевнити, міністра освіти в полі зору. Тому я хочу вас запевнити в тому, що ми над цим думаємо і працюємо. В наступному році ми передбачаємо збільшення заробітної плати для наших освітян, вчителів ще на 25 відсотків плюс. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>І останнє запитання, Дубневич Ярослав Васильович. Включіть мікрофон, будь ласка.</p>
<p>&nbsp;</p>
<p>11:05:15</p>
<p>ДУБНЕВИЧ Я.В.</p>
<p>Дякую. Шановний Володимир Борисович, ми цього тижня на Комітеті транспорту розглядали питання, що стосується "Укрзалізниці" і підняли питання до міністра транспорту Омеляна Володимира щодо невиконання міністерством обов'язків щодо зміни збірника тарифів в частині зняття нульової ставки на вантажні вагони, на пусті вантажні вагони. Ця зміна у збірнику тарифів вже мусолиться Міністерством транспорту більше 8 місяців. Уряд, Кабінет Міністрів, відмінив розпорядження Азарова 209 ще 8 місяців тому. Міністр заявив, що йому не дає можливість це винести на&nbsp; Кабмін, хоча не потрібно виносити це, а потрібно тільки затвердити своїм наказом Міністерства інфраструктури. І я прошу, Володимир Борисович…</p>
<p>&nbsp;</p>
<p>ГОЛОВУЮЧИЙ.&nbsp; Давайте, 30 секунд.</p>
<p>&nbsp;</p>
<p>ДУБНЕВИЧ Я.В. Володимир Борисович, я прошу вашого втручання, це дасть можливість зняти величезну корупційну складову в частині розпреділення вантажних вагонів.</p>
<p>&nbsp;</p>
<p>11:06:43</p>
<p>ГРОЙСМАН В.Б.</p>
<p>Дякую за ваше запитання. Щойно перший заступник міністра мені поінформував, що вони вже зробили розсилку на погодження цього акту нормативного. Але хочу запевнити вас,&nbsp; що я жодного разу від міністра не чув, що є затримка з прийняттям саме цього акту, я це чую від вас вперше. Тому зараз це почув і перший заступник міністра, я думаю, він пришвидшиться щодо розгляду і винесення на розгляд уряду. У нас немає з цим проблем, уряд працює швидко, електронний обмін даними, тобто таке питання як проблеми з вуст міністра не звучало. Дякую.</p>
<p>А це наказ міністра? Це наказ міністра?</p>
<p>&nbsp;</p>
<p>ГОЛОС ІЗ ЗАЛУ. <i>(Не чути) </i></p>
<p>&nbsp;</p>
<p>11:07:22</p>
<p>ГРОЙСМАН В.Б.</p>
<p>Навіть, вибачте, вибачте, я уточнював. Колеги підказують, що це не постанова уряду, не треба ніяких окремих рішень уряду. Це рішення міністра, тому уряд тут ні до чого. Дякую.</p>
<p>&nbsp;</p>
<p>ГОЛОВУЮЧИЙ.&nbsp; І, будь ласка,&nbsp; Володимир Борисович, для Верховної Ради важливо, щоб ви сказали заключне слово.</p>
<p>&nbsp;</p>
<p>11:07:38</p>
<p>ГРОЙСМАН В.Б.</p>
<p>Дякую. Вельмишановний пане Голово Верховної Ради України! Шановні колеги&nbsp; народні депутати! Зараз після "години запитань до Уряду" я відвідаю Волинь з робочою поїздкою. Але перш за все я хочу вам подякувати. Хочу подякувати за те, що ми за ці півтора місяці зробили дуже багато важливих кроків, які відкривають перед Україною нові можливості, можливості якісної освіти.</p>
<p>Ви щойно почули з вуст міністра соціальної політики, ми почали встановлення справедливих пенсій. І, насправді, ми зробимо тільки зараз перший перерахунок, а далі в 2019 році ще буде чергове підвищення. Тому дякую всім тим, хто проголосував, і позор, і ганьба тим, хто не зміг натиснути зелену кнопку і дати старт відновленню справедливості в нашій країні по відношенню до&nbsp; пенсіонерів. Я наголошую,&nbsp; що це тільки початок, але цей початок вже передбачає перерахунок пенсій&nbsp; для&nbsp; 9 мільйонів пенсіонерів.</p>
<p>Також хотів би вам подякувати,&nbsp; шановні колеги, за… подякувати вам, шановні колеги, за вчорашнє ухвалення&nbsp; реформи щодо&nbsp; охорони здоров'я. Надзвичайно важка система охорони здоров'я, надзвичайно консервативна. Я перепрошую… Надзвичайно консервативна, надзвичайно консервативна&nbsp; система, система доведена до відчаю. Люди теж у відчаї, тому що&nbsp; немає елементарних речей для&nbsp; нормального лікування.</p>
<p>Вчора ми з вами відповідальним голосуванням відкрили можливості цих змін. За декілька років ми перебудуємо&nbsp; систему. Натомість&nbsp; будемо створювати нові лікувальні заклади. І просив би українських громадян і лікарів, нікого не&nbsp; слухайте, ніхто&nbsp; нічого не буде&nbsp; закривати. Ті, хто вас лякають, вони вас… ось подивіться, за останніх декілька років ті, хто вас лякають, то вони вас лякали, що пенсії неправильні, то вони вас лякали, що&nbsp; децентралізації немає, то вони вас лякають, що тепер ще щось не&nbsp; буде. Я хочу сказати, що їхні&nbsp; страшилки – це абсолютно їхні вигадки. Вигадки,&nbsp; які вони направляють&nbsp; на деструктив, на&nbsp; дестабілізацію. Це їхній шлях, вони на ньому і закінчать на&nbsp; цьому&nbsp; шляху. Наш з вами шлях інший –&nbsp; сильна Україна, сильна економіка, справедливі пенсії. Ми маємо з вами брати лідерство на міжнародних ринках. Ми маємо наситити Україну українською якісною продукцією. У нас роботи з вами абсолютно багато, яку зможемо&nbsp; зробити, і&nbsp; Україна стане абсолютно незалежною і сильною&nbsp; країною.</p>
<p>Тому на часі зараз, і я буду просити вас, нам потрібно, врешті-решт,&nbsp; поставити крапку і знищити корупцію в державних компаніях, державних підприємствах. Давайте станемо тим парламентом, вчергове доведемо, що ми перші за 26 років створимо абсолютно правильне законодавство щодо публічної, прозорої і якісної і відповідальної приватизації нестратегічних підприємств країни.</p>
<p>Скільки ми з вами&nbsp; будемо&nbsp; терпіти цих хабарників, і невідомо ще, хто їх там кришує з різних інституцій влади, як вони будуть заробляти на державному майні? Вистачить. На державному майні мають заробляти українці. Це нові робочі місця, це&nbsp; інвестиції. Ми побачимо за декілька років серйозний&nbsp; масштабний економічний ріст, його прискорення. Це нам потрібно зробити.</p>
<p>Нам треба&nbsp; ухвалити і бюджет на 2018 рік. Я пропоную, щоб&nbsp; ми це зробили якомога швидше. Чого нам тягнути під ялинку? Уряд його вніс ще у вересні місяці. Ми його якісно&nbsp; попрацювали з фракціями. Чого нам тягнути, коли&nbsp; там передбачено 160 майже 5 мільярдів на українську оборону, з них 16,5 мільярдів – на оновлення українського озброєння. Це означає, що весь військово-промисловий комплекс отримає роботу, закази, і наша промисловість буде зростати.</p>
<p>Ми маємо підтримати аграрний сектор, про який сьогодні було сказано. Мова йде про те, що ми почнемо відновлювати в Україні… після голосування за бюджет буде програма, коли за нуль відсотків українці зможуть мати, фермери, кошти для будівництва нових ферм, нових молочнотоварних комплексів.</p>
<p>Ми будемо також підтримувати розвиток поголів'я – на це виділяємо 2 мільярди. Ми утворили програму спільно з фермерами на розгляд українського фермера… фермерства – це 1 мільярд. І я ввів заступника, уряд підтримав, заступника з АПК по питанню фермерства.</p>
<p>Ми масштабно робимо – 45&nbsp; мільярдів – будівництво українських доріг. Доріг стане в рази більше в наступному році.</p>
<p>Зберігається децентралізація, підвищення соціальних стандартів для українських вчителів, підтримка української школи, підтримка реформи охорони здоров'я – безкоштовні ліки. Я можу перераховувати вам ще дуже багато тих системних важливих&nbsp; речей, які будуть змінювати країну.</p>
<p>Тому,&nbsp; друзі, хочу вас попросити: давайте ми ще раз доведемо всім, що ми здатні на прийняття рішення, і це буде, насправді, найкращий парламент, який був за всі часи&nbsp; нашої вже новітньої історії незалежності. Нас будуть оцінювати не по виступам з трибуни, нас будуть оцінювати по рішенням і по їх впровадженню. А я знаю, що ми&nbsp; можемо з вами зробити: і прийняти рішення, і реалізувати рішення. І люди це відчують, і завжди будуть нормально ставитись до нас, до тих представників влади, яким вони довірили приймати рішення і їх реалізовувати.</p>
<p>Тому боремося за Україну і перемагаємо! Дякую всім, бажаю успіхів.&nbsp;</p>
<p>&nbsp;</p>
<p>ГОЛОВУЮЧИЙ. Дякую Прем'єр-міністру, дякую уряду, що були поруч, коли парламент приймав такі важливі реформи. Сподіваюсь до наступних перемог заради України, заради українців.</p>
<p>Слава Україні!</p>
<p>І, колеги, ми переходимо… <i>(Шум у залі)</i> Не перерви, ні! Ми переходимо до запитів.</p>
<p>Хочу вам нагадати, що минулої п'ятниці запити не зачитувалися, і тому ми спробуємо сьогодні зачитати всі запити: і минулотижневі, і цьоготижневі. Я&nbsp; сподіваюсь, що нам це вдасться. І я запрошую до зачитання запитів&nbsp; Першого заступника Голови Верховної Ради України пані Ірину Геращенко, будь ласка.</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>ГЕРАЩЕНКО І.В.</p>
<p>&nbsp;</p>
<p>11:13:37</p>
<p>ГОЛОВУЮЧИЙ. Дякую, шановний пане Голово.</p>
<p>Шановні колеги, на сьогодні зареєстровано 286 запитів народних депутатів. У зв'язку із тим, що минулої сесійної п'ятниці був безлад в залі, в нас, як ви знаєте, не були оприлюднені запити. І тому я продовжую роботу до 12.15 аби за годину прочитати максимальну кількість запитів, які&nbsp; зареєстровані у Верховній Раді України. А після перерви у нас буде рубрика "різне".</p>
<p>Отже, надійшли запити народних депутатів України:</p>
<p>Вадима Нестеренка<a name=s1></a> до першого віце-прем'єр-міністра України - міністра економічного розвитку і торгівлі, міністра юстиції України щодо порушення прав сільгоспвиробників та землевласників збоку Комісії з питань розгляду скарг у сфері державної реєстрації при Міністерстві юстиції.</p>
<p>Віктора Развадовського до міністра освіти і науки України, голови Житомирської облдержадміністрації щодо виділення коштів для придбання лінгафонного кабінету на 15 робочих учнівських місць з відповідним апаратним та програмним забезпеченням та десяти стаціонарних комп'ютерів для комплектації додаткового комп'ютерного класу в Миропільську гімназію Романівського району Житомирської області.</p>
<p>Віктора Развадовського до голови Житомирської облдержадміністрації щодо ремонту дороги від села Годиха Романівського району до села Висока Піч Житомирського району, Житомирської області.</p>
<p>Сергія Соболєва до Прем'єр-міністра України, Генпрокурора України про неприпустимість вибіркового збільшення розмірів посадових окладів виключно для Генерального прокурора України і його заступників, та при цьому заниження посадових окладів всіх інших прокурорів та слідчих.</p>
<p>Сергія Ківалова до Прем'єр-міністра щодо вжиття заходів протидії будівництву об'єктів без дозволу на виконання будівельних робіт та з порушеннями вимог законодавства у сфері містобудівної діяльності на території міста Одеси.</p>
<p>Валерія Писаренка до Прем'єр-міністра щодо належного фінансового забезпечення первинної медичної допомоги мешканцям міста Харкова.</p>
<p>Ярослава Маркевича до міністра оборони України щодо переобрання складу Громадської ради при Міністерстві оборони України.</p>
<p>Групи народних депутатів (Геращенко, Іонова і Фріз) до Голови Верховної Ради України щодо реагування на факти перешкоджання веденню пленарного засідання Верховної Ради України окремими депутатами України 05-06 жовтня 2017 року.</p>
<p>Владислава Голуба до Прем'єр-міністра України щодо накопичення негативних тенденцій в сфері усиновлення та розвитку сімейних форм виховання для дітей-сиріт та дітей, позбавлених батьківського піклування.</p>
<p>Юрія Павленка до Прем'єр-міністра щодо накопичення негативних тенденцій в сфері усиновлення та розвитку сімейних форм виховання для дітей-сиріт та дітей, позбавлених батьківського піклування.</p>
<p>Вікторії Войціцької до віце-прем’єр-міністра України – міністра регіонального розвитку, будівництва та ЖКГ щодо реалізації профільного законодавства, прийнятого Верховною Радою України.</p>
<p>Валерія Писаренка до Прем'єр-міністра України щодо невідкладного забезпечення лікарськими засобами дітей, які мають вроджені, хронічні або орфанні захворювання.</p>
<p>Михайла Бондаря до голови Львівської облдержадміністрації про справедливий конкурсний відбір об'єктів Радехівського, Бродівського, Буського та Кам'янка-Бузького районів Львівської області до Програми капітального будівництва об'єктів соціально-культурного та житлово-комунального призначення за рахунок коштів з державного бюджету місцевим бюджетам на здійснення заходів щодо соціально-економічного розвитку окремих територій на 2018 рік.</p>
<p>Михайла Бондаря до голови Львівської облдержадміністрації…</p>
<p>Михайла Бондаря до голови Львівської облдержадміністрації щодо притягнення до відповідальності осіб, винних у неналежному виконанні робіт по технічному переоснащенню котельні ЗОШ І-ІІІ ступенів в селі Бишів Радехівського району Львівської області, що привело до аварійного стану під час опалювального сезону 16-17 років.</p>
<p>Євгена Дейдея до Генпрокурора України щодо перевірки діяльності будівельної компанії "KADORR Group".</p>
<p>Андрія Шипка до міністра оборони України щодо забезпечення заходів передачі військового містечка номер 29 у місті Нікополі Дніпропетровської області.</p>
<p>Юрія Бойка до Голови СБУ, міністра внутрішніх справ, Генпрокурора щодо посилення тиску влади на бізнес та залучення до цього процесу правоохоронних органів.</p>
<p>Владислава Бухарєва до Прем'єр-міністра України, голови Комітету Верховної Ради України з питань бюджету щодо врахування в Держбюджеті України на 18 рік коштів для будівництва водогону до мікрорайону "Черемушки" в місті Лебедин Сумської області.</p>
<p>Владислава Бухарєва до Прем'єр-міністра, голови Комітету Верховної Ради України з питань бюджету щодо врахування в Державному бюджеті України на 2018 рік коштів для будівництва артезіанської свердловини в місті Лебедин Сумської області.</p>
<p>Романа Мацоли до міністра соцполітики щодо реалізації конституційного права на соціальний захист інваліда першої групи Ганни Кукурузи та забезпечення її кріслом колісним.</p>
<p>Романа Мацоли до Генпрокурора України щодо здійснення перевірки та вжиття заходів представницького характеру.</p>
<p>Групи народних депутатів (Дубініна, Дідича, інших) до Голови СБУ, директора Національного антикорупційного бюро України, міністра внутрішніх справ України, Генерального прокурора щодо вимоги негайного розслідування вбивства голови Черкаської обласної організації партії "Українське об'єднання патріотів "УКРОП" Михайла Бінусова та підпалу автомобіля голови фракції партії "УКРОП" у Житомирській облраді Наталії Кокітко і вжиття відповідних заходів реагування.</p>
<p>Володимира Кацуби до Прем'єр-міністра, Першого віце-прем'єр-міністра – міністра економічного розвитку, міністра аграрної політики, голови Державного агентства лісових ресурсів щодо розгляду пропозицій Науково-дослідного Інституту лісового господарства та агролісомеліорації імені Висоцького стосовно збереження державної власності на ліси як національного надбання України.</p>
<p>Володимира Арешонкова до Прем'єр-міністра щодо зарахування частини акцизного податку виробленого в Україні та ввезеного на митну територію України пального до місцевих бюджетів.</p>
<p>Володимира Арешонкова до Прем'єр-міністра щодо оплати праці неатестованих працівників Держслужби України з надзвичайних ситуацій.</p>
<p>Владислава Севрюкова до директора департаменту охорони здоров'я Київської міської державної адміністрації щодо закупівлі препаратів імуноглобуліну для проведення замісної терапії пацієнтам дитячого віку та дорослим з первинними імунодефіцитами за рахунок міської цільової програми "Здоров'я киян" на 2017-2019 роки.</p>
<p>Володимира Литвина до Прем'єр-міністра, голови Житомирської обласної держадміністрації щодо вирішення житлового питання та надання комплексної допомоги постраждалому від пожежі пенсіонеру.</p>
<p>Володимира Литвина до Прем'єр-міністра, тимчасово виконуючої обов'язки міністра охорони здоров'я України, голови Житомирської облдержадміністрації щодо надання невідкладної допомоги в проведенні обстеження, забезпеченні ліками та лікуванні хворої дитини.</p>
<p>Андрія Лопушанського до голови Львівської облдержадміністрації, начальника Служби автомобільних доріг у Львівській області щодо ремонту автодороги Верхнє Синьовидне – Східниця у Сколівському районі Львівської області.</p>
<p>Андрія Лопушанського до міністра аграрної політики щодо ситуації, що склалась у Старосамбірському районі Львівської області у зв'язку із спалахом вірусу АЧС.</p>
<p>Ірини Геращенко та Марії Іонової до голови Одеської облдержадміністрації, Одеського міського голови щодо вжиття заходів реагування на використання сфальсифікованої карти Грузії під час проведення круглого столу "Транскордонне співробітництво: проблеми та шляхи їх вирішення".</p>
<p>Івана Балоги до Прем'єр-міністра України щодо ситуації, яка склалася в результаті зруйнованих доріг Берегівського району Закарпатської області.</p>
<p>Івана Балоги до Прем'єр-міністра щодо реконструкції контрольно-пропускного пункту "Лужанка" Закарпатської області.</p>
<p>Віктора Остапчука до Кабінету Міністрів щодо вирішення питання погашення заборгованості органів місцевого самоврядування перед НАК "Нафтогаз України".</p>
<p>Віталія Гудзенка до Прем'єр-міністра, голови Київської облдержадміністрації щодо необхідності виділення коштів для фінансування ремонтних робіт тепломережі в селі Розкішна Ставищенського району Київської області.</p>
<p>Віталія Гудзенка &nbsp;до Прем'єр-міністра щодо врегулювання питання відшкодування перевізникам витрат за перевезення пільгових категорій громадян у Білоцерківському, Володарському, Сквирському, Ставищенському, Таращанському та Тетіївському районах Київської області.</p>
<p>Олеся Довгого до Віце-прем’єр-міністра – міністра регіонального розвитку України щодо визначення більш обґрунтованих норм витрат на потреби опалення.</p>
<p>Олеся Довгого до Кабінету Міністрів України щодо повернення вкладів в Ощадбанку СРСР.</p>
<p>Сергія Льовочкіна до Прем'єр-міністра щодо пропозицій "Опозиційного блоку" до проекту бюджету на&nbsp; 18-й рік.</p>
<p>Сергія Соболєва до директора Національного антикорупційного бюро України, міністра екології, Генерального прокурора про термінове знешкодження наслідків екологічної катастрофи, викликаної пересиханням промоїни між Азовським морем і Молочним лиманом, та притягнення до кримінальної відповідальності посадових осіб Запорізької обласної держадміністрації, дії яких призвели до екоциду (масового мору риби) та розтрати бюджетних коштів в особливо великих розмірах.</p>
<p>Вікторії Войціцької до голови правління Національної акціонерної компанії "Нафтогаз України" щодо зміни форми власності будівлі головного офісу НАК "Нафтогаз України".</p>
<p>Олександра Кодоли до міністра інформаційної політики, Національної суспільної телерадіокомпанії України, Державного комітету телебачення і радіомовлення України щодо перегляду рішення про ліквідацію філії ПАТ "НСТУ" "Новгод-Сіверська регіональна дирекція "Сіверська" з метою забезпечення національних інтересів України в інформаційній сфері.</p>
<p>Олександра Кодоли до міністра внутрішніх справ щодо недопущення незаконної діяльності грального бізнесу у місті Носівка Чернігівської області.</p>
<p>Тетяни Острікової до Прем'єр-міністра щодо вжиття невідкладних заходів приведення доріг у Рівненській області до належного стану.</p>
<p>Анатолія Денисенка до Прем'єр-міністра щодо врегулювання питання здійснення перерахунку пенсій державним службовцям, призначених відповідно до Закону України "Про державну службу".</p>
<p>Анатолія Денисенка до Прем'єр-міністра щодо необхідності розробки та затвердження програми фінансування доступного житла для учасників АТО та переселенців відповідно до Закону України "Про запобігання впливу світової фінансової кризи на розвиток будівельної галузі та житлового будівництва щодо реалізації державних житлових програм".</p>
<p>Надії Савченко до Прем'єр-міністра України щодо надання дозволу на розробку проекту землеустрою щодо відведення земельної ділянки орієнтовною площею 25,2 Га, що знаходиться у користуванні ДП "Городоцьке лісове господарство".</p>
<p>Надії Савченко до Генпрокурора України щодо інформування прохід досудових розслідувань за фактами зловживання посадовим становищем посадовими особами МОУ та постачання неякісного форменого одягу для потреб ЗСУ.</p>
<p>Антона Кіссе до Прем'єр-міністра щодо прискорення капітального ремонту територіальних автомобільних доріг Т-16-08 "Болград - Червоноармійське - Арциз - Сарата" (на ділянці Сарата - Арциз) та Т-16-27 КПП "Серпневе" - Тарутине - Арциз - Татарбунари" (на ділянці Арциз - Тарутине).</p>
<p>Антона Кіссе до Прем'єр-міністра щодо передбачення у проекті Державного бюджету України на 2018 рік, видатків за бюджетними програмами, відповідальним виконавцем яких є Держводагенство України.</p>
<p>Василя Яніцького до міністра юстиції щодо виплати заборгованості за рішеннями, які підлягають примусовому виконанню.</p>
<p>Василя Яніцького до голови Володимирецької районної державної адміністрації Рівненської області, голови правління Публічного акціонерного товариства "Рівнеобленерго", начальника Володимирецького району електричних мереж Публічного акціонерного товариства "Рівнеобленерго" про вжиття заходів щодо належного підведення, підключення та здачі в експлуатацію повітряних ліній електропередач на території Володимирецької селищної ради Рівненської області.</p>
<p>Ірини Констанкевич до віце-прем’єр-міністра - міністра регіонального розвитку щодо забезпечення реалізації заходів, спрямованих на розвиток системи охорони здоров'я у сільській місцевості, відповідно до бюджетної програми (код 2761620).</p>
<p>Ірини Констанкевич &nbsp;до міністра енергетики та вугільної промисловості України щодо підключення до електромережі 17-ти житлових будинків у селі Залізниця Любешівського району Волинської області.</p>
<p>Ігоря Гузя до Генпрокурора України щодо питання екстрадиції з Республіки Словенія підозрюваного у вбивстві Катерини Литкіної.</p>
<p>Ігоря &nbsp;Гузя до Прем'єр-міністра&nbsp; щодо питання зменшення додаткового навантаження на місцеві бюджети передбачені законопроектами № 7000 та № 7116.</p>
<p>Ярослава Дубневича до міністра внутрішніх справ щодо активізації роботи з розкриття і розслідування кримінальних проваджень у справі зникнення (вбивства) Тараса Познякова.</p>
<p>Ярослава Дубневича до Генпрокурора щодо здійснення прокурорського нагляду за додержанням законів під час проведення досудових розслідувань у справі зникнення (вбивства) Тараса Познякова.</p>
<p>Григорія Тіміша до міністра освіти і науки щодо визначення співвідношення предметів, що викладатимуться державною мовою та однією з мов Європейського союзу, зокрема, румунською мовою, при укладанні базового навчального плану та можливого проведення попередніх консультацій з педагогічними працівниками румуномовних шкіл та представниками румунських національно-культурних товариств Чернівецької області.</p>
<p>Ігоря Шурми до Прем'єр-міністра&nbsp; щодо неприпустимості застосування в закладах охорони здоров'я незареєстрованого на території України людського протиправцевого імуноглобуліну, отриманого Міністерством охорони здоров’я України.</p>
<p>Ігоря Шурми до Прем'єр-міністра&nbsp; щодо зловживань та фальсифікацій з боку Міністерства інфраструктури України при звітності за проведення робіт з відновлення автомобільної дороги С140616 на відрізку Добросин-Кунин в Жовківському районі Львівської області.</p>
<p>Павла Дзюблика до Прем'єр-міністра, &nbsp;тимчасово виконуючої обов'язки міністра охорони здоров'я України щодо Державної програми запобігання та лікування серцево-судинних і судинно-мозкових захворювань.</p>
<p>Павла Дзюблика до Прем'єр-міністра&nbsp; щодо вирішення проблемних питань пов'язаних з наданням земельних ділянок учасникам антитерористичної операції.</p>
<p>Андрія Гальченка та Костянтина Павлова до Прем'єр-міністра&nbsp; щодо прискорення вирішення питання впровадження загального медичного страхування.</p>
<p>Дмитра Колєснікова до Прем'єр-міністра України &nbsp;щодо приведення рівня пенсійного забезпечення пенсіонерів міліції у відповідність до грошового забезпечення поліцейських Національної поліції, визначеного відповідно до Постанови Кабінету Міністрів України від 11 листопада 2015 року № 988.</p>
<p>Ігоря Лапіна до тимчасово виконуючої обов'язки міністра охорони здоров'я України щодо надання роз'яснень стосовно екологічної катастрофи у місті Луцьку та на прилеглих територіях.</p>
<p>Ігоря Васюника до Прем'єр-міністра України щодо атестації санітарних лабораторій підприємств і організацій на право проведення санітарно-гігієнічних досліджень факторів виробничого середовища і трудового процесу для атестації робочих місць за умовами праці.</p>
<p>Юрія Левченка до Прем'єр-міністра України щодо встановлення справедливих норм споживання природного газу населенням у разі відсутності газових лічильників та централізованого гарячого водопостачання.</p>
<p>Ігоря Котвіцького до голови Харківської обласної державної адміністрації щодо підготовки до опалювального сезону.</p>
<p>Юлія Іоффе до Прем'єр-міністра щодо необхідності вжиття дієвих заходів для захисту законних прав та інтересів колишніх працівників Гірської багатопрофільної гімназії у зв'язку з невиплатою заборгованості по заробітній платі за 2014 рік та порушенням строків розрахунку при звільненні.</p>
<p>Групи народних депутатів (Дунаєва та інших) до Прем'єр-міністра України про термінове виїзне засідання Кабінету Міністрів України за участю представників центральних органів виконавчої влади, Луганської обласної військово-цивільної адміністрації, органів місцевого самоврядування, депутатів місцевих рад, профспілок та об'єднань роботодавців з питань відновлення роботи промислових підприємств Луганської області, підтримки хімічної, нафтохімічної, вугільної, будівної, енергетичної та інших галузей промисловості і недопущення їх повної руйнації.</p>
<p>Андрія Гальченка до Прем'єр-міністра України щодо лікування хворих за кордоном, зокрема дитини 2002 року народження, Радченко Алефтини.</p>
<p>Олександра Нечаєва до голови Сумської облради, голови Сумської облдержадміністрації щодо питання фінансування робіт з монтажу системи пожежної сигналізації, оповіщення про пожежу та моніторингу, та інспектування стану протипожежної безпеки установ соціальної сфери у Сумській області.</p>
<p>Миколи Люшняка до міністра внутрішніх справ щодо особистого контролю.</p>
<p>Костянтина Павлова та Андрія Гальченка до міністра внутрішніх справ України щодо негативних наслідків масового розкрадання телекомунікаційних мереж загального користування у місті Кривий Ріг.</p>
<p>Дмитра Добродомова до Прем'єр-міністра України, міністра інфраструктури України, голови Національної комісії, що здійснює державне регулювання у сферах енергетики та комунальних послуг, виконуючому обов'язки Луцького міського голови щодо критичного фінансового стану комунального підприємства "Луцьке підприємство електротранспорту" Луцької міської ради та можливостей подальшого функціонування та розвитку підприємства.</p>
<p>Павла Різаненка до міністра соціальної політики України, директора Фонду соціального захисту інвалідів щодо забезпечення осіб з інвалідністю технічними та іншими засобами реабілітації відповідно до заявок поданих протягом 2017 року.</p>
<p>Івана Рибака до Прем'єр-міністра України, тимчасово виконуючої обов'язки міністра охорони здоров'я України, голови Чернівецької обласної державної адміністрації, голови Вижницької районної держадміністрації Чернівецької області щодо надання допомоги на лікування онкохворому мешканцю міста Вижниця Чернівецької області.</p>
<p>Івана Рибака до голови Апеляційного суду міста Києва, голови Солом'янського районного суду міста Києва щодо судового контролю за виконанням управлінням Пенсійного Фонду України в Солом'янському районі міста Києва рішень судів.</p>
<p>Віктора Кривенка до міністра оборони України щодо загибелі командира відділення гранатометного взводу при виконанні бойового завдання.</p>
<p>Віктора Кривенка до Прем'єр-міністра України щодо необхідності усунення Міністерством інфраструктури України порушень принципів державної регуляторної політики.</p>
<p>Олега Осуховського до віце-прем'єр-міністра України Павла Розенка, міністра соціполітики України, тимчасово виконуючої обов'язки міністра охорони здоров'я України, голови Миколаївської обласної держадміністрації, голови Миколаївської облради щодо забезпечення безкоштовним лікуванням учасника бойових дій Івана Семенюка.</p>
<p>Олега Осуховського до Прем'єр-міністра, міністра юстиції, Глави Адміністрації Президента України, голови правління Пенсійного фонду України щодо злісного невиконання судових рішень.</p>
<p>Тетяни Острікової до Прем'єр-міністра, міністра фінансів України щодо проведення аудиту баз даних та інформаційних ресурсів, що використовуються ДФС.</p>
<p>Максима Бурбака до віце-прем’єр-міністра – міністра регіонального розвитку, будівництва та житлово-комунального господарства щодо перевірки рішення Чернівецької обласної ради по внесенню змін до перспективного плану формування територій громад Чернівецької області.</p>
<p>Ярослава Маркевича до міністра внутрішніх справ України, Генерального прокурора України щодо порушення прав та законних інтересів вкладників банку ПАТ "АКТАБАНК".</p>
<p>Сергія Капліна до голови Чернігівської обладержавної адміністрації щодо необхідності проведення виїзного засідання стосовно заборони руху вантажних автомобілів на окремих вулицях міста Прилуки Чернігівської області.</p>
<p>Сергія Капліна до міністра внутрішніх справ, директора Департаменту з питань люстрації Міністерства юстиції України щодо негайного звільнення із лав Національної поліції осіб, які підозрюються у злочинах проти Майдану.</p>
<p>Олександра Кірша до тимчасово виконуючої обов'язки міністра охорони здоров'я&nbsp; щодо забезпечення інсуліном хворих на цукровий діабет мешканців міста Харкова.</p>
<p>Олександра Вілкула до Прем'єр-міністра, голови Національної комісії, що здійснює державне регулювання у сфері зв'язку та інформатизації, щодо надання статистичної інформації стосовно ситуації підключення українських державних структур та домогосподарств до широкосмугового інтернету.</p>
<p>Павла Кишкаря до віце-прем’єр-міністра&nbsp; - міністра регіонального розвитку, будівництва та житлово-комунального господарства&nbsp; щодо Опішнянської та Зіньківської ОТГ Полтавської області.</p>
<p>Роберта Горвата до голови Національної комісії, що здійснює державне регулювання у сферах енергетики та комунальних послуг щодо оснащення лічильниками газу населення на території провадження ліцензованої діяльності з розподілу природного газу суб'єктами ринку природного газу.</p>
<p>Роберта Горвата до Прем'єр-міністра&nbsp; щодо розробки проектів нормативно-правових актів у сфері води природної мінеральної та порядку визначення води природної мінеральної харчовим продуктом.</p>
<p>Олексія Ленського до тимчасово виконуючої обов'язки міністра охорони здоров'я&nbsp; щодо вирішення питання допомоги дитині-інваліду з отримання Семеряк Христиною Степанівною на постійній основі ін'єкцій медичного препарату Методжект в призначеному лікарем режимі та у встановленому медичному закладі, вжиття відповідних заходів реагування.</p>
<p>Олексія Ленського до міністра екології щодо вжиття невідкладних заходів реагування, спрямованих на припинення порушення охоронюваних Конституцією прав громадян міста Обухів на безпечне для життя і здоров'я довкілля, ліквідацію екологічної небезпеки у зв'язку із забрудненням повітря ТОВ "Тарком Екосервіс", проведення перевірки дотримання норм екологічного законодавства при викиді забруднюючих речовин в атмосферу.</p>
<p>Олександра Супруненка до Прем'єр-міністра, Київського міського голови щодо необхідності вжиття комплексних заходів із покращення стану ліфтового господарства міста Києва.</p>
<p>Володимира Парасюка до Голови Служби безпеки&nbsp; щодо заборони в'їзду на територію України російському артисту Машнову В'ячеславу.</p>
<p>Володимира Парасюка до Прем'єр-міністра, міністра фінансів, міністра соціальної політики&nbsp; щодо забезпечення належним житлом учасників АТО з числа вимушено переселених осіб з тимчасово окупованих територій України.</p>
<p>Івана Спориша до виконуючого обов'язки голови Державної служби України з питань геодезії, картографії та кадастру щодо передачі у власність територіальної громади земель пасовищ сіл Курашівці, Посухів Мурованокуриловецького району Вінницької області.</p>
<p>Олега Кулініча до Кабінету Міністрів України щодо необхідності внесення змін до постанови Кабінету Міністрів України від 2 лютого 2011 року № 116.</p>
<p>Вадима Кривохатька до Прем'єр-міністра щодо відповідності займаній посаді голови Запорізької обласної державної адміністрації Бриля Костянтина Івановича.</p>
<p>Олександра Марченка до Прем'єр-міністра України щодо фінансування дороговартісного лікування онкологічних хворих, зокрема бійців та ветеранів АТО.</p>
<p>Олександра Марченка до Прем'єр-міністра щодо необхідності реконструкції Білоцерківського онкологічного диспансеру з добудовою сучасного відділення променевої терапії.</p>
<p>Андрія Іллєнка до голови Київської міської держадміністрації, виконуючого обов'язки голови Деснянської районної в місті Києві держадміністрації, директора Комунального підприємства "Керуюча компанія з обслуговування житлового фонду Деснянського району міста Києва", директора Департамента житлово-комунальної інфраструктури Київської міськадміністрації щодо включення до Програми соціально-економічного розвитку Києва на 2018 рік проведення капітального ремонту асфальтного покриття по вулиці Братиславській, 38, 40,42 та 42а в Деснянському районі столиці.</p>
<p>Андрія Іллєнка до виконуючого обов'язки голови правління публічного акціонерного товариства "Українська залізниця" щодо вжиття заходів реагування з метою забезпечення перевезень пасажирів у приміському сполученні на Київському залізничному вузлі в обсягах, які відповідають реальному пасажиропотоку.</p>
<p>Юрія Левченка до міністра інфраструктури, голови Національної поліції, Голови Служби безпеки, виконуючого обов'язки голови правління публічного акціонерного товариства "Українська залізниця" щодо провозу безквиткових пасажирів між Україною та Росією поїздами ПАТ "Укрзалізниця".</p>
<p>Михайла Головка до міністра внутрішніх справ, Генерального прокурора щодо розгляду звернення Тернопільської міської громадської організації "Підтримка молоді Тернополя".</p>
<p>Михайла Головка до Прем'єр-міністра, міністра освіти і науки, міністра фінансів щодо вирішення соціально-економічних проблем працівників освітньої галузі Підволочиської&nbsp; селищної ради Тернопільської області.</p>
<p>Анни Романової до міністра культури щодо знищення архітектурно-історичного надбання.</p>
<p>Олександра Гереги та Андрія Шиньковича до міністра фінансів, тимчасово виконуючої обов'язки міністра охорони здоров'я щодо комплексного вирішення&nbsp; хоспісної допомоги на Хмельниччині.</p>
<p>Олександра Гереги та Андрія Шиньковича до міністра фінансів щодо недопущення передачі фінансування ВНЗ І-ІІ рівнів акредитації з місцевих бюджетів.</p>
<p>Андрія Шиньковича та Олександра Гереги до тимчасово виконуючої обов'язки міністра охорони здоров'я щодо справедливого нарахування заробітної плати працівникам охорони здоров'я.<b> </b></p>
<p>Сергія Мельника до директора регіональної філії "Південно-Західна залізниця" щодо відновлення розкладу руху дизель-поїзда Жмеринського відділення Південно-Західної залізниці ДН-3 №&nbsp;6351 сполученням Гречани - Ларга.</p>
<p>Олександра Бригинця до голови Київської міськдержадміністрації щодо необхідності повернення вулиці Лаврській попередньої назви&nbsp;– вулиця Івана Мазепи.</p>
<p>Олександра Бригинця до Генпрокурора України щодо саботажу (зловживання процесуальними правами) Марганецькою і Нікопольською прокуратурами Дніпропетровської області у процесі судового розгляду кримінального провадження стосовно директора допоміжного господарства Володимирівського психоневрологічного інтернату Дніпропетровської області.</p>
<p>Сергія Рудика до міністра фінансів України, тимчасово виконуючої обов'язки міністра охорони здоров'я України щодо збільшення обсягу медичної субвенції для недопущення простроченої заборгованості з виплати заробітної плати медичних працівників закладів охорони здоров'я міста Сміла Черкаської області.</p>
<p>Сергія Рудика до міністра фінансів, міністра освіти і науки щодо необхідності виділення додаткових коштів з державного бюджету на проведення капітального ремонту навчального корпусу №&nbsp;4 (по вулиці О.&nbsp;Дашкевича, 24 в місті Черкаси) Черкаського національного університету імені Богдана Хмельницького.</p>
<p>Андрія Шиньковича та Олександра Гереги до тимчасово виконуючої обов'язки міністра охорони здоров'я України щодо необхідності доповнення списку препаратів по програмі "Доступні ліки".</p>
<p>Руслана Сольвара до Прем'єр-міністра, тимчасово виконуючої обов'язки міністра охорони здоров'я, міністра фінансів, голови Київської міської державної адміністрації щодо вирішення питання трансплантації кісткового мозку.</p>
<p>Руслана Сольвара до міністра оброни... до Міністерства оборони України щодо захисту прав військовослужбовців звільнених у запас на продовольчі пайки та речове майно або грошову компенсацію замість них.</p>
<p>Борислава Берези до голови Київської міської державної адміністрації щодо перевірки розважальних закладів Деснянського району міста Києва на предмет допустимих санітарних норм шуму.</p>
<p>Борислава Берези до голови Київської міської державної адміністрації щодо будівництва нової гілки метро в сторону житлового масиву Вигурівщина-Троєщина.</p>
<p>Юрія Павленка до Прем'єр-міністра, голови Житомирської обласної держадміністрації щодо подолання наслідків негоди в Бердичівському, Житомирському та Чуднівському районах Житомирської області.</p>
<p>Костянтина Павлова та Юрія Павленка до міністра фінансів України щодо фінансування видатків на виплати дітям-сиротам та дітям позбавленим батьківського піклування, які виховуються у прийомних сім'ях.</p>
<p>Руслана Демчака до міністра фінансів України щодо фінансування вищих навчальних закладів I - II рівня акредитації.<b> </b></p>
<p>Групи народних депутатів (Демчака, Яніцького, інших) до міністра фінансів щодо субвенції на соціально-економічний розвиток.</p>
<p>Сергія Лабазюка до Хмельницької обласної державної адміністрації, Хмельницької районної держадміністрації, Волочиської районної ради Хмельницької області, Волочиської районної держадміністрації Хмельницької області, Хмельницької міськради щодо підготовки пропозицій по реформам в Україні.</p>
<p>Миколи Величковича до виконуючого обов'язки голови Державної служби України з питань геодезії, картографії та кадастру про надання вичерпної і обґрунтованої відповіді щодо правомірності передачі у приватну власність окремих земельних ділянок.</p>
<p>Валентина Ничипоренка до Прем'єр-міністра щодо утискання прав жителів села Мизинівка Звенигородського району Черкаської області.</p>
<p>Валентина Ничипоренка до начальника Головного управління Держгеокадастру у Черкаській області щодо надання інформації для учасників АТО.</p>
<p>Олександра Долженкова до Кабінету Міністрів щодо відміни державного цінового регулювання окремих груп товарів та послуг.</p>
<p>Олександра Долженкова до Кабінету Міністрів України щодо зупинки фінансування програм соціально-економічного розвитку Київської області.</p>
<p>Юрія Солов'я до віце-прем’єр-міністра України&nbsp;- міністра регіонального розвитку, будівництва та ЖКГ щодо фінансування проекту "Автентика Карпат – сприяння зростанню якості життя мешканців карпатських сіл шляхом стимулювання підприємницької діяльності народних ремісників".</p>
<p>Юрія Дерев'янка до Кабінету Міністрів щодо необхідності виділення з Державного бюджету України коштів на здійснення реконструкції ЗОШ І-ІІІ ступенів з будівництвом корпусу на 14 класів, котельні та адмінприміщення в селі Чорний Потік Надвірнянського району Івано-Франківської області.</p>
<p>Сергія Рибалки до тимчасово виконуючої обов'язки міністра охорони здоров'я України, голови Державної служби з лікарських засобів та контролю за наркотиками щодо перевірки якості лікарських засобів від серцево-судинних захворювань та діабету ІІ типу, що входять до списку програми "Доступні ліки".</p>
<p>Групи депутатів (Білозір, Унгуряна, інших) до Прем'єр-міністра, міністра культури, виконуючого обов'язки голови Фонду держмайна щодо недопущення знищення безцінного архівного фонду Центрального державного архіву-музею літератури і мистецтва України внаслідок відмови продовження договору оренди приміщення, в якому розміщується архівний фонд та намаганням виселення архіву-музею, в порушення законодавства, у непристосоване приміщення.</p>
<p>Групи народних депутатів (Білозір, Унгуряна, інших) до Прем'єр-міністра, міністра юстиції України, міністра фінансів про розгляд питання щодо забезпечення архівних установ необхідними приміщеннями та сучасним обладнанням, виділення на зазначені цілі фінансування з Держбюджету України.</p>
<p>Юрія Тимошенка до голови Апеляційного суду Івано-Франківської області щодо розгляду апеляційної скарги.</p>
<p>Юрія Тимошенка до Генпрокурора України щодо притягнення посадових осіб, винних у вбивстві людини, до відповідальності.</p>
<p>Ірини Суслової до міністра внутрішніх справ, Генерального прокурора щодо розслідування обставин смерті неповнолітнього Матійчука Кима, яка настала у зв'язку із неналежним виконанням медичними працівниками своїх професійних обов'язків.</p>
<p>Ірини Суслової до голови Державної служби з питань безпечності харчових продуктів та захисту споживачів щодо надання інформації про заходи, вжиті з метою усунення реклами, що містить ознаки дискримінації, та захисту прав споживачів.</p>
<p>Ігоря Луценка до президента Національної академії наук України щодо проведення засідання Національної комісії з питань Червоної книги України.</p>
<p>Олександра Нечаєва до Прем'єр-міністра щодо невідкладності комплексного вирішення питання фінансового оздоровлення та недопущення знищення ПАТ "Укрнафта".</p>
<p>Едуарда Матвійчука до Міністерства регіонального розвитку, Одеської обласної держадміністрації, Одеської міськради щодо об'єктивного розгляду повторного звернення ветерана війни – учасника війни Костіна Григорія, який мешкає у Київському районі міста Одеса, щодо надання допомоги з питань своєчасного надання всебічного роз'яснення законодавства щодо нарахування тарифів на житлово-комунальні послуги та газ для соціально незахищених верств населення та здійснення перевірки належності встановлення додаткових тарифів з боку ОСББ за місцем проживання ветерана по вулиці Академіка Вільямса, будинок 63.</p>
<p>Юрія Солов'я до Прем'єр-міністра, виконуючого обов'язки голови Державного агентства автомобільних доріг України щодо проведення середнього ремонту автомобільних доріг місцевого значення С090803 Яблунів - Космач та О090801 Розтоки - Барвінків.</p>
<p>Едуарда Матвійчука до Міністерства охорони здоров’я, Міністерства соціальної політики, Одеської обласної держадміністрації, Одеської міської ради щодо необхідності всебічного реагування на звернення мешканки Київського району міста Одеси, ветерана праці, дитини війни, інваліда другої групи Галини Іващук щодо надання матеріальної допомоги на відшкодування витрат, які пов'язані з життєвою необхідністю проведення офтальмологічних оперативних втручань та надання всебічної соціальної допомоги.</p>
<p>Вікторії Сюмар до міністра внутрішніх справ України щодо незакінченої забудови в центрі міста Києва.</p>
<p>Валерія Бабенка до Генпрокурора щодо незаконного вилучення майна приватного підприємства "Бутан-Плюс.</p>
<p>Володимира Гусака до виконуючого обов'язки голови правління публічного акціонерного товариства "Українська залізниця" щодо надання інформації стосовно динаміки і ремонту номінального та експлуатаційного парку магістральних локомотивів.</p>
<p>Тетяни Чорновол до Генпрокурора щодо багатомільйонних збитків у вигляді недоотриманих доходів внаслідок злочинної бездіяльності відповідних посадових і службових осіб Кабінету Міністрів України та центральних органів виконавчої влади, вжиття негайних заходів для припинення злочину щодо невиконання вимог статті 37 Закону України "Про ринок природного газу" та Постанови Кабміну №95 від 21.02.2017, що повинно забезпечити додаткові надходження до Державного бюджету у сумі близько 475 мільйонів гривень від використання державної власності.</p>
<p>Олексія Гончаренка до Одеського апеляційного господарського суду, начальника Головного управління Нацполіції в Одеській області, прокурора Одеської області, апеляційного суду Одеської області щодо надання офіційної відповіді з питань, що стосуються унеможливлення виділення ТОВ "БІІР Проперті" земельної ділянки за адресою: Одеса, вулиця Приморська, 3-Б.</p>
<p>Сергія Льовочкіна до Прем'єр-міністра щодо погіршення рівня життя людей внаслідок значного зростання цін і тарифів.</p>
<p>Сергія Лещенка до голови Національної поліції України щодо перешкод, спричинених у діяльності ТОВ "БІІР Проперті", заснованого іноземним інвестором.</p>
<p>Сергія Лещенка до Генпрокурора щодо невиконання своїх обов'язків ТОВ "Іско" та СП ТОВ "Ком'юн-Трейд" перед інвесторами ЖК "Південний квартал".</p>
<p>Максима Бурбака до міністра внутрішніх справ щодо розслідування кримінального провадження по факту затримання керівника Чернівецького обласного управління лісового господарства.</p>
<p>Дмитра Добродомова до Прем'єр-міністра, Першого віце-прем'єр-міністра – міністра економічного розвитку, міністра аграрної політики, голови Державного агентства лісових ресурсів щодо ситуації, що склалася в деревообробній та лісозаготівельній галузях України, шляхи їх вирішення та подальші кроки для її розвитку.</p>
<p>Сергія Лабазюка до Кабінету Міністрів України, Міністерства екології та природних ресурсів, Міністерства охорони здоров'я, Державної служби України з питань безпечності харчових продуктів Хмельницької обласної державної адміністрації, Хмельницької районної державної адміністрації, Хмельницької міськради щодо демонтажу вишки стільникового зв'язку в селі Олешин Хмельницької області.<b> </b></p>
<p>Андрія Шипка до Прем'єр-міністра щодо забезпечення заходів відновлення залізничних колій до військової частини розташованої у Нікопольському районі Дніпропетровської області.</p>
<p>Владислава Голуба до Уповноваженого Президента України з прав дитини щодо взяття під особистий контроль розслідування вбивства дитини на Черкащині.</p>
<p>Олени Сотник до Генпрокурора щодо розслідування фактів передачі земельних ділянок вздовж україно-угорського державного кордону у приватну власність.</p>
<p>Вадима Івченка до голови правління публічного акціонерного товариства "Аграрний фонд" щодо надання публічним акціонерним товариством "Аграрний фонд" інформації стосовно форвардних закупівель зерна у 2017 році.</p>
<p>Юрія Бублика до Генпрокурора, директора Національного антикорупційного бюро, голови Центральної виборчої комісії про наявність корупційних проявів в діяльності працівників Національної поліції в Полтавській області, пов'язаних з порушенням процесуальних строків при досудовому розслідуванні у кримінальних провадженнях та блокування такими діями проведення місцевих виборів у Рунівщинській сільській раді.</p>
<p>Олександра Дехтярчука та Василя Яніцького до тимчасово виконуючої обов'язки міністра охорони здоров'я України щодо направлення на лікування за кордон.</p>
<p>Дмитра Колєснікова до Прем'єр-міністра України щодо атомної енергетики України та проблем зони відчуження.</p>
<p>Олексія Рябчина до голови Хмельницької облдержадміністрації щодо ситуації з ліквідацією Департаменту екології та природних ресурсів Хмельницької обласної державної адміністрації в контексті зміцнення екологічної безпеки країни, ратифікації Паризької кліматичної угоди та посилення природоохоронних заходів.</p>
<p>Олега Мусія до першого віце-прем'єр-міністра - міністра економічного розвитку, міністра внутрішніх справ щодо забезпечення організації вчасного і належного оформлення та видачі паспортів громадян України для виїзду за кордон.</p>
<p>Вадима Сидорчука до міністра оборони щодо недопущення випадків недбалого ставлення до обліку і використання військового майна у Збройних Силах України та вирішення питання стосовно справедливого нагородження воїнів 128-ї гірсько-піхотної бригади за знищення колони військової техніки противника і захоплення ворожих танків у січні 2015 року в районі міста Дебальцеве.</p>
<p>Тетяни Чорновол до директора Національного антикорупційного бюро України щодо корупційних дій міністра енергетики та вугільної промисловості України Степана Насалика, направлених на збагачення злочинної групи Дмитра Фірташа, що призвели до зменшення прибутків Державного бюджету та доходів НАК "Нафтогаз України".</p>
<p>Тетяни Бахтеєвої&nbsp; до Прем'єр-міністра України щодо постачання вакцин на територію України.</p>
<p>Ігоря Луценка до Генпрокурора України щодо законності відчуження Навчально-спортивної бази "Динамо".</p>
<p>Анатолія Кузьменка до міністра внутрішніх справ України, голови Національної поліції України щодо включення до Плану основних заходів Національної поліції на 2018 рік створення підрозділу патрульної поліції у місті Олександрії Кіровоградської області.</p>
<p>Вадима Кривохатька &nbsp;до Прем'єр-міністра України щодо невідкладного забезпечення ТОВ "Гірничодобувна компанія "Мінерал" необхідним вагонним складом.</p>
<p>Олександра Ревеги до Прем'єр-міністра України, міністра інфраструктури України, виконуючого обов'язки голови Державного агентства автомобільних доріг України про вжиття невідкладних заходів щодо капітального ремонту автодороги регіонального значення Р-32 Кременець-Біла Церква (кілометри 246-286), під'їзних доріг до села Зарудинці С-062019 (2,6 кілометра) та автодороги до сіл - Огіївка, Княжики С-062014 (19-й кілометр) Ружинського району Житомирської області.</p>
<p>Романа Семенухи до Генерального прокурора України, начальника Департаменту спеціальних розслідувань Генеральної прокуратури України щодо підтвердження чи спростування інформації стосовно здійснення прослуховування абонентів операторів телекомунікації.</p>
<p>Романа Семенухи до директора Харківського територіального управління Національного антикорупційного бюро України щодо перевірки фактів можливого вчинення кримінальних правопорушень посадовими особами територіальних органів Держгеокадастру в Харківській області.</p>
<p>Юрія Берези до голови Дніпропетровської обласної державної адміністрації щодо вкрай незадовільного стану роботи каналізаційної системи у селищі міського типу Новомиколаївка Верхньодніпровського району Дніпропетровської області.</p>
<p>Юрія Берези до міністра фінансів України щодо недопущення передачі видатків на надання пільг на оплату житлово-комунальних послуг до місцевих бюджетів.</p>
<p>Олександра Вілкула до Прем'єр-міністра України, міністра соціальної політики України, голови правління Пенсійного фонду України щодо дискримінаційної ситуації, яка склалася стосовно неналежного пенсійного забезпечення військовослужбовців та ветеранів, а також необхідності забезпечення в Державному бюджеті України на 2018 рік коштів на підвищення пенсій для військовослужбовців та ветеранів.</p>
<p>Олега Кулініча до міністра юстиції України щодо спроби рейдерського захоплення СТОВ "Агрофірма "Оржицька".</p>
<p>Антона Геращенка до Печерської районної в місті Києві державної адміністрації щодо надання інформації і документації.</p>
<p>Юлії Тимошенко до Прем'єр-міністра України щодо відновлення виробничої діяльності ПАТ "Одеський припортовий завод" та забезпечення життєдіяльності міста Южне.</p>
<p>Групи народних депутатів (Дубініна, Дідича та інших, всього семи наших колег) до Прем'єр-міністра України щодо посилення соціального захисту учасників та ветеранів антитерористичної операції з числа представників силових структур, які працювали на території тимчасово окупованих територій Автономної Республіки Крим, Донецької та Луганської областей в частині встановлення їм державних гарантій із позачергового забезпечення житлом.</p>
<p>Юрія Бублика до Голови Верховної Ради України щодо включення до розкладу пленарних засідань на наступний пленарний тиждень проекту закону щодо врегулювання ситуації, яка склалася з призначенням перших та додаткових виборів в об'єднаних громадах як такого, що потребує пріоритетного розгляду, з урахуванням визначеного в ньому тематичного питання.</p>
<p>Шановні колеги, на цьому ми завершили рекордне оприлюднення кількості запитів –&nbsp; 286 запитів.</p>
<p>Я оголошую перерву до 12 годин 30 хвилин. І відразу після перерви у нас з вами відбудеться рубрика "Різне".</p>
<p>Дякую, шановні колеги. 12.30 ми з вами збираємося для рубрики "Різне". А зараз я оголошую перерву до 12-ї годин 30 хвилин. Дякую.</p>
<p><b>&nbsp;</b></p>
<p align=center><i>(Після перерви)</i><i></i></p>
<p><b>&nbsp;</b></p>
<p>ГОЛОВУЮЧИЙ.&nbsp; Шановні колеги, я прошу повертатися до сесійної зали всіх. Колеги, прошу повертатися до&nbsp; сесійної зали.</p>
<p>Шановні колеги, традиційно в цей час, п'ятницю ми маємо рубрику "Різне", яку люблять і наші депутати, і виборці. Тому я прошу повертатися до сесійної зали, зараз. І я сподіваюсь, всі, бажаючі долучитися до виступів у рубриці "Різне", вже в сесійній залі. Я прошу записатися тих народних депутатів, я прошу записатися зараз народних депутатів, які бажають взяти&nbsp; &nbsp;участь в рубриці "Різне".</p>
<p>Шановні колеги, прошу&nbsp; записатися. Запис проводиться, прошу записатись.</p>
<p>Що ви говорите? В конкуренції відточується мова, ти ж знаєш. Вже відточили, да, добре? Це ми сьогодні почуємо, відточену мову в конкурентній боротьбі.</p>
<p>Так, отже, в конкурентному запису, в рубриці "Різне" першість тримає Радикальна партія і фракція. І я даю зараз, надаю 6 хвилин на виступ пану Ляшку, якому передають слово його колеги –&nbsp; пані Юзькова і пан Чижмарь.</p>
<p>Будь ласка,&nbsp; пан Ляшко, шість хвилин.</p>
<p>&nbsp;</p>
<p>12:34:19</p>
<p>ЛЯШКО О.В.</p>
<p>Дякую. Олег Ляшко, Радикальна партія. Я хочу привернути увагу до двох надзвичайно важливих проблем. Перша проблема – це ціни на молоко. 12 мільйонів людей живе у сільській місцевості. Переважна більшість цих людей живуть від ціни на молоко. Немає ціни на молоко – немає забезпеченості сільської сім'ї. Є нормальна ціна, значить сільська родина може годувати своїх дітей.</p>
<p>От у нас на балконі сидять діти, я з ними познайомився. Приїхали із Жмеринки, із Вінниччини. Залізничний вузол, але&nbsp; багато там сільських жителів, які хочуть&nbsp; мати нормальну ціну на молоко, а вони її не мають. І влада, на жаль, нічого не&nbsp; робить для&nbsp; українських селян для того, щоб відновити поголів'я великої рогатої худоби, для того, щоб&nbsp; відновити культ корови в українському селі. Тому що корова – це годувальниця. Корова в голодовку&nbsp; годувала наших селян і сьогодні б вона могла б&nbsp; їх вигодувати. У всіх цивілізованих найбагатших країнах Європи: Швейцарія, Австрія, Франція, Німеччина –&nbsp; подивіться, куди не глянь – одні корови. Маленька Нова Зеландія, де 5 мільйонів людей, 10 голів корів. А в Україні 45 мільйонів людей – і менше 2 мільйонів корів. Потім нам влада розказує, що&nbsp; ми хочемо жити багато, ми хочемо щось&nbsp; зробити. Для того, щоб жити&nbsp; багато, треба, щоб в&nbsp; українському селі була українська корова. От тоді будемо жити багато.</p>
<p>Що пропонує команда Радикальної партії для того, щоб зробити рентабельним тваринницьку галузь, для того, щоб була ціна на молоко. Перше і ключове – заборонити використання пальмової олії в&nbsp; молочних продуктах.&nbsp; Сьогодні, що не&nbsp; купіть – конфетки "ROSHEN", молочні продукти –&nbsp; почитайте зміст, там немає молока, там пальмова&nbsp; олія. Завезли в Африки в 5 чи 25 разів дешевшу пальмову олію, набадяжили, продали українцям. Потім люди ходять у лікарні лікуються від шлункових захворювань, тому що пальмова олія – це шкідливо для здоров'я, український селянин не може продати&nbsp; по нормальній ціні молоко.</p>
<p>Тому ми&nbsp; вимагаємо заборонити&nbsp; пальмову олію в&nbsp; молочних продуктах і в будь-яких продуктах, де вона&nbsp; використовується. Щоб замість пальмової олії там було справжнє українське найсмачніше, найкраще молоко. І це означає збільшення обсягів реалізації молока, і це означає, що буде&nbsp; ціна на молоко. Тому що&nbsp; лише адміністративними заходами, наприклад,&nbsp; встановлення мінімальної ціни на молоко, чого ми вимагаємо, цього недостатньо, нам треба збільшувати обсяги.</p>
<p>Ми разом із&nbsp; колегою Галасюком також зареєстрували законопроект про запровадження&nbsp; аграрно-сировинного збору на вивезення з України&nbsp; зерна. Минулого року 60 мільйонів тонн зернових зібрали, 40 мільйонів тонн&nbsp; зерна вивезли за кордон. Вивозите&nbsp; за кордон зерно замість готової&nbsp; продукції – платіть збір, а доходи від цього збору – на підтримку тваринництва в селі. Для того, щоб нарешті наші сільські діти бачили корову, тому що вони скоро ту корову будуть тільки в музеї поряд з динозаврами бачити. А я хочу, щоб українські корови були у кожному українському подвір'ї. І має бути державна політика підтримки тваринницької галузі. Тому що, коли влада сьогодні хоче роздерибанити землю, віддати її транснаціональним корпораціям, вони не будуть дбати про тваринництво, тому що тваринництво – це тривалий процес, і там треба вкладувати гроші, а вони хочуть швидкі гроші: посіяли, зібрали технічні культури, виснажили землю, вивезли за кордон зерно, а сюди, до нас, у країну, потім завозять готову продукцію, за яку ми платимо мільярди й мільярди доларів замість того, щоб на полицях українських магазинів була українська продукція. І саме для того, щоб змінити&nbsp; цю ситуацію, щоб в магазинах була українська, а не китайська, турецька, польська продукція, ми зареєстрували на цьому тижні&nbsp; історичний законопроект "Купуй українське – плати українцям".</p>
<p>Що ми пропонуємо? Щоб продукція, виготовлена з української сировини, руками… найкращими руками найкращих українських трудівників, щоб ця продукція мала перевагу, коли проводяться тендери.</p>
<p>Хрестоматійний приклад: у Києві майже 2 мільярди гривень на закупівлю польських трамваїв виграла польська фірма. Українська львівська фірма програла на контракті у 2 мільярди гривень&nbsp; тисячу гривень більшу дали пропозицію і програли. І 2 мільярди українських, кровно зароблених гривень піде у Польщу замість того, щоб піти і давати робочі місця львівським будівельникам. Навіть у Запоріжжі вже трамваї почали робити. Ми замість того, щоб купувати наші трамваї, нашу продукцію, ми мільярди виводимо за кордон, купуємо імпортну продукцію, а потім ходимо, кредити беремо, бо нам немає, чим виплатити зарплати і пенсії.</p>
<p>Для того, щоб було, чим платити зарплати і пенсії, уряд має повернутися обличчям до корови, для того, щоб було, чим платити зарплати і пенсії, треба купувати українське і платити українцям.</p>
<p>Політика Радикальної партії – це відновлення національного виробництва, це відновлення миру в Україні, забезпечення територіальної цілісності, радикальне збільшення зарплат і пенсій українців. Це те, за що не голосує "Опоблок" і Тимошенко. Тому що вони – циркачі, борються за владу. А ми боремося за людей, ми боремося за велику Україну. Їм треба великі потрясіння, а мені треба велика Україна і заможні українці.&nbsp;</p>
<p>&nbsp;</p>
<p>ГОЛОВУЮЧИЙ. Будь ласка, виступ від народного депутата Тетерука. Шановний пане Тетерук, запрошуємо вас до слова.</p>
<p>Тетерук, потім – ви.</p>
<p>&nbsp;</p>
<p>12:40:40</p>
<p>ТЕТЕРУК А.А.</p>
<p>Шановна пані...</p>
<p>&nbsp;</p>
<p>ГОЛОВУЮЧИЙ. Я перепрошую, в мене тут щось трапилося із комп'ютером, воно стрибало абсолютно.</p>
<p>Я зараз даю слово Тетеруку і потім – ви, я перепрошую. В нас тут є проблема із комп'ютером.</p>
<p>Будь ласка, пане Тетерук.</p>
<p>&nbsp;</p>
<p>12:40:58</p>
<p>ТЕТЕРУК А.А.</p>
<p>Помилки бувають, ми їх можемо виправляти або приймати як є.</p>
<p>Шановна пані головуюча, шановні колеги народні депутати, шановний&nbsp; український народе! Хочу знову повернутися до нагальної проблеми, яка існує перед нашим суспільством, це&nbsp; безпека на українських дорогах.</p>
<p>Саме в цьому українському парламенті ми в 2016 році 7 липня прийняли мій законопроект і підвищили кардинально штрафи за водіння в стані алкогольного і наркотичного сп'яніння. Ми, зазвичай, не бачимо негайних наслідків, прийнятих наших законопроектів. Але за той рік, який минув, ми бачмо, що кількість ДТП за участі&nbsp; водіїв, які були або в&nbsp; алкогольному, або в наркотичному сп'янінні зменшилось майже на 40 відсотків. Це тисячі, тисячі українців, які не сіли за кермо п'яними. І ми будемо далі вивчати, що треба змінити, що треба вдосконалити в українському законодавстві аби притягувати до відповідальності саме ту категорію, яка продовжує нехтувати&nbsp; встановленими правилами.</p>
<p>Але цей процес не може обмежуватися виключно стінами нашого українського парламенту. Він має зайти в кожну родину, яка має автомобіль, в кожну душу українця, який водить автомобіль або є пасажиром, тому що це наша спільна проблема. І я закликаю не бути байдужими, зупиняти тих водіїв, які намагаються сісти за кермо п'яними, утримувати своїх рідних від порушення правил дорожнього руху: від шаленого перевищення швидкості, від проїзду на червоне світло світлофора. Використовувати паски безпеки, використовувати крісла, спеціальні крісла для дітей, перевозячи їх в автомобілях, використовувати поворотники, щоби бути зрозумілим на дорозі для інших. І ми маємо усі разом, усім суспільством зменшити ту жахливу статистику, яка існує сьогодні в Україні, і зупинити ті тисячі покалічених доль, які виникають в результаті свідомого порушення водіями правил дорожнього руху.</p>
<p>Ми маємо перейматися цією проблемою, поки ми не зменшимо її до незначного рівня і вийдемо з лідерів країн, які мають тисячі вбитих, тисячі, десятки тисяч покалічених в результаті нехтування правилами дорожнього руху. Ми не можемо зробити закони жорсткими, якщо це буде компенсуватись недотриманням цих законів кожним водієм, який порушує правила. Давайте зробимо наші дороги України безпечними і зробимо їх стабільними в виконанні правил дорожнього руху.</p>
<p>Слава Україні! І хай буде…</p>
<p>&nbsp;</p>
<p>ГОЛОВУЮЧИЙ. Дякуємо за актуальний виступ, шановний колега.</p>
<p>Тепер, будь ласка, пан Микола Люшняк.</p>
<p>І я перепрошую за те, що ми наплутали зі списком.</p>
<p>&nbsp;</p>
<p>12:44:18</p>
<p>ЛЮШНЯК М.В.</p>
<p>Шановний український народе, пані головуюча, колеги народні депутати, минулого тижня наш уряд, Міністерство фінансів провело переговори з МВФ, які закінчились фіаско. Фіаско полягає в тому, що коли країна, яка підтримує олігархію, яка направляє мільярдні кошти на окремі підприємства, вона не має права залучати кошти з інших інституцій, які є в світі. Це Світовий банк, Міжнародний валютний фонд і інші банки.</p>
<p>Шановні колеги, що сталось в цьому році. Два мільярди дотацій отримують два підприємства агропромислового комплексу. А решту всі, це сума два мільярди, це означає, 700 підприємств отримують два мільярди. Як може дивитись світ, коли компанії, які розміщені на площадках Ай-Пі-О, торгують акціями на лондонських біржах, сьогодні залізли в кишеню бюджету.</p>
<p>В минулому році вони створили міф, що це є стовпи української економіки, агропромислового комплексу, на яких тримається все. І якщо держава не дасть їм підтримки, ціни підуть догори. І сьогодні, і споживчий кошик виросте до нечуваних розмірів.</p>
<p>Що сталось в 2017 році? Дотація отрималась. Але споживчий кошик виріс на продукти харчування в сфері, яка отримала найбільше дотацій, на 40 відсотків! Шановні колеги, що ми робимо? Ми дотуємо тих, хто ще більше має. Сьогодні ні по одній державній програмі, це відшкодування відсоткової ставки, що збільшує інвестиції в агропромисловий комплекс, не виплачено ні однієї гривні! Весь світ сьогодні жахається від тих кроків, які ми приймаємо.</p>
<p>І Міністерство фінансів замість того, щоб стати на сторону депутатів і сказати, ми не можемо годувати олігархію, вони скажуть, що асоціації, які є в Україні, сказали, що, якщо ми не підтримуємо, то, значить, у нас в економіці буде колапс.</p>
<p>Шановні колеги, зробимо просте порівняння. Сьогодні майже в кожному районному центрі є декілька мукомольних підприємств. Скажіть, будь ласка, чи піднялась ціна на муку? Чи стимулювало підняття муки заробітна плата, підняття заробітної плати, енергоносії та інші чинні показники? Ні! Їхня продукція піднялась всього на 10 відсотків. А продукція птахівництва – на 40, 50 відсотків.</p>
<p>Я зараз хочу звернутись до Антимонопольного комітету. Чому сьогодні в одних руках ринок курячого м'яса повинен бути більше 60 відсотків? Що сьогодні, де є Антимонопольний комітет, які його кроки до вирішення? І дальше ми говоримо, якщо ми не будемо допомагати, завтра куряче м'ясо буде коштувати і 200 гривень, і 250. Оце ми направляємо кошти нашого бюджету.</p>
<p>Шановні колеги народні депутати, сталася прикра помилка…</p>
<p>&nbsp;</p>
<p>ГОЛОВУЮЧИЙ. 30 секунд, будь ласка, завершити, 30 секунд.</p>
<p>&nbsp;</p>
<p>ЛЮШНЯК М.В. Сталася прикра помилка, тому що народним депутатам неправильно протрактували правку, яка внесена, яка зменшує, яка обмежує отримання дотацій в одні руки. Прошу парламент, народних депутатів і український народ, якщо депутати мають прислухатись до вас, просити, заставляти народних депутатів не голосувати у редакції бюджет, у тій редакції, яка була прийнята вчора о 8-й годині ранку.</p>
<p>Дякую за увагу. Слава Україні!</p>
<p>&nbsp;</p>
<p>ГОЛОВУЮЧИЙ. Дякую, шановний колего, вам.</p>
<p>І, будь ласка, зараз народний депутат Барна, якому передає слово його колега пан Мельник.</p>
<p>&nbsp;</p>
<p>12:48:13</p>
<p>БАРНА О.С.</p>
<p>Слава Ісусу Христу! Не помиляється той, хто взагалі нічого не робить. Але для того, щоб змінити країну на краще, потрібне єднання, потрібно здійснювати реформи. Щоб здійснювати реформи, потрібно приймати відповідне законодавство. А щоб ці закони приймалися, то потрібно за них голосувати. Але поряд з тим знаходяться сили, які бачать, що подані закони, які мають робити реформи, які мають обороняти, захищати, розвивати державу і піднімати добробут народу, вони вигадують різні популістичні гасла, провокативні гасла, блокують трибуни, самі не голосують, виходять із залу, а потім кричать, що країна в біді.</p>
<p>Медична реформа прийнята спільними… Судова реформа прийнята. Пенсійна реформа прийнята. Так, є багато ще недоліків, які потрібно доопрацювати, зокрема у пенсійній реформі. Звертаються до мене мої виборці, що хто має 25 років стажу, ліквідатор, мало підняли, там 100-200 гривень, що пенсія їх стала не більше 1800 гривень. Це буде доопрацьовуватися. Але ще раз кажу: не помиляється той, хто взагалі нічого не робить. Але саме у спільній праці ми доходимо до спільного знаменника підняття України і її добробуту. Але найбільш ефективною боротьбою з корупцією є чітка позиція – децентралізація, коли повноваження від органів виконавчої влади повинні передаватися на місця. Тобто безпосередньо повноваження, розпорядження землями, майновими комплексами, фінансами повинні отримувати самі громади. І тому ті, хто кричить, з однієї сторони, про неефективну боротьбу з корупцією, а далі їздить по селах і каже, щоб люди не утворювали громади і децентралізацію не робили, це відверті циніки і лукаві.</p>
<p>Також я хочу звернутися до громад, до народу, щоб використати ту можливість отримання державної допомоги на розвиток інфраструктури, яка надається громадам при утворенні. Є ряд, багато європейських і світових програм, і проектів для розвитку громад, саме громад і малих містечок. Тому організовуйте свої органи місцевого самоврядування, депутатів сільських голів, щоб вони не залишалися осторонь цих змін в державі, щоб вони проявляли ініціативу творення своїх сіл і виконання обіцянок перед виборцями, а не сиділи на посадах заради збереження своїх місць.</p>
<p>І я звертаюся до уряду ще раз, вирішите питання використання належно субвенції, яку отримали громади на розвиток інфраструктури. Якщо неможливо до кінця року її використати для побудови капітальних доріг, значить, передати її на другий рік або дати можливість здійснення передоплати для закупівлі для закупівлі матерів, щоб не вкладати гроші у болоті чи сніг.</p>
<p>А також… 20 секунд.</p>
<p>&nbsp;</p>
<p>ГОЛОВУЮЧИЙ. 30 секунд, пана Барна.</p>
<p>&nbsp;</p>
<p>БАРНА О.С. 30 секунд.</p>
<p>&nbsp;</p>
<p>ГОЛОВУЮЧИЙ. За все, що ми пережили цього тижня, 30 секунд.</p>
<p>&nbsp;</p>
<p>БАРНА О.С. Дякую.</p>
<p>А також я хочу звернутися до всього українського народу. Не слухайте циніків, брехунів, тих, які за своє життя нічого не зробили, які хочуть на популізмі і піарі, шкідливому піарі відносно, які здійснюють дестабілізацію ситуації в Україні, понижує нашу обороноздатність, авторитет держави, хочуть здобути собі дешевий авторитет, ставлячи під загрозу нашу незалежність. Ми повинні об'єднатися всі в боротьбі із корупцією як місцевого і державного рівня, як то є, і разом, спільно розбудовувати країну. Там, де є…</p>
<p>&nbsp;</p>
<p>ГОЛОВУЮЧИЙ.&nbsp; Дякуємо дуже.</p>
<p>Наступний… Зараз. Наступний виступаючий – Володимир Михайлович Литвин. Будь ласка, пане Володимире.</p>
<p><b>&nbsp;</b></p>
<p>12:52:18</p>
<p>ЛИТВИН В.М.</p>
<p>Оскільки в секретаріаті виникли проблеми із моїм зверненням, я вимушений зробити його безпосередньо в сесійній залі відповідно до частини третьої статті 60 Регламенту&nbsp; Верховної Ради України.</p>
<p>Повідомляю про свій вихід з депутатської групи "Воля народу". І дякую&nbsp; Радикальній партії за те, що вони дали можливість озвучити мою&nbsp; позицію. Я вам&nbsp; повертаю ваш час. Дякую.&nbsp;&nbsp;&nbsp;&nbsp;</p>
<p>&nbsp;</p>
<p>ГОЛОВУЮЧИЙ. Дякуємо за заяву, шановний пане Литвин.</p>
<p>Слово зараз надається народному депутату Антонищаку. Прошу вас, пане Антонищак Андрію.</p>
<p>&nbsp;</p>
<p>12:53:14</p>
<p>АНТОНИЩАК А.Ф.</p>
<p>Доброго дня,&nbsp; шановні депутати! Доброго дня, шановний український народ! Андрій Антонищак, політична сила "Народний контроль".</p>
<p>Хочу уважно послухати, щоб послухали народні депутати, тому що це може стосуватися кожного з вас. Отже, вже більше року пройшло з часу вбивства громадського діяча Кременеччини, члена ГО "Народна рада" Кременецького району, депутата Кременецької міської ради, голови фракції "Народний контроль" Віталія Ващенка.</p>
<p>За цей час було спіймано виконавців убивства, здійснюється судовий розгляд. Проте у ході досудового розслідування відбувалися моменти, які були ігноровані слідством, а з часом і прокурором, державним обвинувачем. До цього можна віднести той факт, що буквально за 15-25 хвилин до свого побиття Ващенко телефоном спілкувався з тодішнім начальником поліції Кременецького УМВС, РВ УМВС Галевичем. Останнього не було допитано ні&nbsp; у ході досудового розслідування, ні судового розгляду, хоча це могло б пролити світло на деякі моменти злочину. Затягується справа і з розслідуванням справи про замовника злочину, не досягши за рік жодного конкретного результату.</p>
<p>25.07.2016 року начальник Головного управління&nbsp; Національної поліції в Тернопільській області Олександр Богомол на прес-конференції стверджував, що імена замовників вбивства Віталія Ващенка знає і всі знають, але потрібно доказати їх причетність. І от поліція Тернопільської області, знаючи імена злочинців, вже більше року збирає докази їх вини, а зловмисники в той час, можливо, планують наступні напади і вбивства.</p>
<p>З вище наведеного видається, що начальник Головного управління Національної поліції в Тернопільській області Олександр Богомол немає достатньо професійних і управлінських якостей, щоб організувати якісне і ефективне досудове розслідування цього резонансного злочину або, можливо, у нього немає бажання організовувати будь-яку роботу, пов'язану з цим злочином у зв'язку з вдячністю осіб, дотичних до замовленого вбивства.</p>
<p>На підставі вище наведеного прошу, перше, прошу провести службове розслідування щодо бездіяльності начальника Головного управління Національної поліції в Тернопільській області Олександра Богомола та відсторонити від займаної посади у зв'язку з затягуванням розслідування щодо кримінального провадження по замовниках вбивства Віталія Ващенка.</p>
<p>Друге. Усіх адресатів цього депутатського звернення взяти під особистий контроль та забезпечити проведення швидкого, повного та неупередженого розслідування кримінального провадження.</p>
<p>Третє. Ситуацію, описану в зверненні, взяти на особистий контроль.</p>
<p>І хочу додати ще одне. Два місяці я стараюся до цього горе-поліцейського додзвонитися, даний керівник поліції Тернопільської області ні разу не подзвонив до народного депутата України, ігноруючи тим самим усні звернення. Дякую.</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>Шановні колеги, зараз надається слово народному депутату Івану Споришу. Пане Іване, прошу вас до слова, прошу.</p>
<p>&nbsp;</p>
<p>12:56:32</p>
<p>СПОРИШ І.Д.</p>
<p>Іван Спориш, 15 округ, Вінниччина.&nbsp; Шановна головуюча, шановні народні депутати, я хотів би зазначити, що все-таки у нас півтора років до президентських виборів, два роки до парламентських виборів, а ми вже зараз починаємо чубиться. Я впевнений, що кожен з вас стане і Президентом, і міністром, і прем'єром і так далі. Але, саме головне, давайте не розпочнемо із сьогоднішнього дня чубиться, ще рано і ми не повинні, як сказав Олег Ляшко, робити розлад в нашій державі зсередини. І це, дійсно, є справедливо.</p>
<p>Приємно, що все-таки вийшли сьогодні окремі громадяни, яких скликали політичні партії, і нічого тут погано немає. Ми не Росія, ми не Путін, ми знаємо, прекрасно, що тут у нас в країні кожен може висловити свою думку. Але дуже неприємно, коли ми, знову ж таки хочу нагадати, якась група почали вовтузити, бити Барну, нізащо абсолютно. Людина, яка пройшла Майдан, людина, яка пройшла і АТО, і інше. Я знаю, що Олегу неприємно чути, але ви знаєте, ми не повинні на це вже спускатися, це не в наших силах, як то кажуть. Але разом з тим, досить неприємно, коли лежить, коли лежить на площі наш з Нацгвардії, поліція, і таке інше, і ми її вовтузимо, вже кров тече, а ми її ще ногами б'ємо. Не повинні ми до цього доводити. Я думаю, що політичні партії повинні звернути на це увагу. Повинна бути в цьому справедливість.</p>
<p>Реформи йдуть, як кажуть, а баба Яга проти. Так само і у нас получається. Але разом з тим, я хотів зазначити,&nbsp; насамперед, за медичну реформу. Це, казалось би, що вона не досконала, але крок вперед в цьому ми повинні зробити. І є такий крок вперед. Звичайно, всі ми будемо думати і робити все, щоб не залишились лікарі без роботи, особливо сільська медицина. І досить приємно, що все-таки є законопроект, де буде належна увага виділена для сільської медицини. Тому що ми знаємо прекрасно, що в селі люди страждають.</p>
<p>Пенсійна реформа. Ви знаєте, як мажоритарщик зустрічаюсь з людьми, і дуже приємно, коли ті говорять… коли говорять пенсіонери, що піднялася зарплата в півтора-два рази. Але зовсім неприємно, коли малі пенсії отримують люди в селі. Ми знаємо прекрасно, що в селі була найнижча зарплата, люди каторжно працювали. І тут ми повинні своїми поправками зробити все, щоб все-таки і в селі також піднялося мінімум в півтора-два рази пенсія. І це також наше питання номер один.</p>
<p>Особливо ще&nbsp; хотів звернути увагу на підтримку тваринництва.&nbsp; Знову ж таки я хочу підтримати Олега Ляшка, тому що це тваринництво –&nbsp; це питання номер один сьогодні в селі.</p>
<p>&nbsp;</p>
<p>ГОЛОВУЮЧИЙ. 30 секунд, будь ласка.</p>
<p>&nbsp;</p>
<p>СПОРИШ І.Д.&nbsp; І ми чули&nbsp; сьогодні з уст Прем'єра, що&nbsp; на тваринництво будуть видаватися нульові кредити. Але я хотів би, щоб ті, хто будує сьогодні ферми, ті, хто… які закупляють сьогодні скот і хочуть робити, щоб&nbsp; молоком ми забезпечили Україну, то ми повинні не&nbsp; просто давати безпроцентні кредити, але ми повинні все-таки якихось 20-30 відсотків допомагати таким&nbsp; фермерам. Я дякую.</p>
<p>&nbsp;</p>
<p>ГОЛОВУЮЧИЙ. Дякуємо за актуальний виступ.</p>
<p>&nbsp;І будь ласка, пан Кіт, вас до слова запрошуємо. Вам передає слово народний депутат Барна. Прошу.</p>
<p>&nbsp;</p>
<p>13:00:23</p>
<p>КІТ А.Б.</p>
<p>Шановна головуюча! Шановні народні депутати! Андрій Кіт, Стрийщина, Жидачівщина.</p>
<p>Ви знаєте, ми&nbsp; сьогодні… цей&nbsp; тиждень був дуже цікавий&nbsp; для мене, бо насправді відбувалось… відбувалось, в країні у нас відбулась унікальна річ. Ввідбулось&nbsp; те, що влада і Президент&nbsp; запропонували те, що&nbsp; запропонувала й опозиція. Мені дивно, але насправді законопроекти і вся&nbsp; політична боротьба, яка стосувалась депутатської недоторканності, і законопроект, який ми розглядали, вони взагалі&nbsp;&nbsp; були ідентичними, просто відрізнялись в маленьких деталях. І багато для простих людей є незрозуміло, а чому це так&nbsp; відбувається, в чому причина. А причина, шановні мої, дуже&nbsp; проста: що ми прийшли до&nbsp; моменту, коли влада не може нічого&nbsp; не запропонувати для простих людей, а так звана опозиція не знає, що з цим зробити і не має конструктивної позиції, як розвивати далі&nbsp; країну. Скажіть мені, а чи був&nbsp; випадок хоч один, про який Рада не дала дозволу зняти недоторканність з депутата? Жодного. А чи посадили когось? Нікого.</p>
<p>Скажіть, будь ласка, а чи має імунітет депутат, якого б'ють на вулиці? Чи захищений він державою? Ні. Він має імунітет? Напевно, ні. У&nbsp; Німеччині б розстріляли, напевно, кожного, хто підняв руку на депутата, першим би поліцейський&nbsp; витягнув пістолет і застрелив людину, яка підняла руку на депутата. Що ж це таке?</p>
<p>Маємо висновок&nbsp; Венеціанської комісії, який говорить про те, що в країні, як Україна, корумпованій країні, все-таки парламент повинен мати імунітет. А скажіть мені, а чи не єдиним місцем демократії і справжнього порогу і основи демократії є парламент України? Чи може, це гілка президентської влади, чи може якої іншої? Та, напевно, ні. Тому що, скільки я себе пам'ятаю, не будучи ще в політиці, саме парламент був самою демократичною площадкою, яка давала можливість в самі критичні часи вийти країні і стати знову демократичною країною, не авторитарною країною.</p>
<p>А скажіть мені, а чи позбавлення депутатської недоторканності дає посилення ролі парламенту? А чи, може, це підігрує авторитаризму в нашій країні? І скажіть мені накінець, а в яких країнах немає депутатської недоторканності взагалі як такої? І відповідь дуже проста: це тільки Росія і Білорусія.</p>
<p>А в чім же ж тоді причина? А причина дуже проста, друзі мої: тому що людей відводять від справжніх причин, які повинні бути змінені в цій країні, людей відводять від того, що декілька олігархів далі продовжують ділити економіку України, людей відводять від того,&nbsp; що в нас створені монополії в кожній галузі України&nbsp; зокрема, де скачуються гроші з бюджету. І на жаль, ми не маємо дієвих механізмів до цих пір напрацьованих, щоб принести цьому край. Люди стали…</p>
<p>&nbsp;</p>
<p>ГОЛОВУЮЧИЙ.&nbsp; 30 секунд, будь ласка, завершуйте.</p>
<p>&nbsp;</p>
<p>КІТ А.Б.&nbsp; Люди стали заручниками і платниками тарифів, які непомірно завищені через монополію в країні. Люди платять за курятину на 50 відсотків більше, тому що вони є заручниками монополій у країні. Прості люди платять монополістам і владі за те, що вони не повинні платити.</p>
<p>Так давайте разом з вами покажемо, що парламент є джерелом влади і покладемо край монополіями в Україні.</p>
<p>Слава Україні!</p>
<p>&nbsp;</p>
<p>ГОЛОВУЮЧИЙ.&nbsp; Дякуємо за ваш виступ.</p>
<p>Наступний, будь ласка, народний депутат Вовк. Просимо вас до слова.</p>
<p>&nbsp;</p>
<p>13:04:13</p>
<p>ВОВК В.І.</p>
<p>Віктор Вовк, фракція Радикальної партії Олега Ляшка. Шановні громадяни, сесія Парламентської асамблеї Ради Європи минулого тижня стала для України найгіршою за останні роки – від початку збройної агресії Росії. Дипломатичний провал у Страсбурзі відбувся на фоні офіційного візиту Президента&nbsp; Порошенка до ПАРЄ, який виявився невдалим. Спочатку Асамблея обрала своїм тимчасовим президентом проросійську делегатку з Кіпру, яка зразу заявила про бажання домовлятися з Москвою. Вже після виступу Порошенко в Асамблеї була прийнята резолюція ПАРЄ, що започаткувала механізм зняття санкцій з Росії та намітила шлях для тріумфального повернення російської делегації в асамблею. Надалі була прийнята ще й недружня до України резолюція з критикою мовних положень нового українського Закону про освіту. Усе це прояв поступової політичної деградації Ради Європи. Ця поважна організація дедалі більше відходить від базових цінностей та принципів та занурюється у корупцію та інтриги цинічних політиків і цілих держав. В ПАРЄ також зростає число тих, хто готовий піддатися фінансовому шантажу Росії та продати їй індульгенцію. Прощення російських гріхів за російські гроші стане початком кінця Ради Європи як організації, що базується на цінностях.</p>
<p>Так само усі звинувачення України у мовній резолюції побудовані на маніпуляціях і неправді, нічого спільного із правовим аналізом і верховенством права&nbsp; вона не має. Водночас такі політичні атаки на Україну в Європі стали можливі передусім через крайню слабкість зовнішньої політики держави.&nbsp;</p>
<p>Президент Порошенко з його позицією кота Леопольда, готовністю до принципових поступок на міжнародні арені не може не провокувати наших недругів на спроби нав'язати України власні інтереси. Деякі наші партнери роблять стратегічну помилку, бо ми зрештою змінимо цю владу, відновимо сили і пам'ятатимемо, хто намагався скористатися тимчасовою слабкістю України, щоб досягти переваг.</p>
<p>Команда Порошенка для прикриття свого дипломатичного фіаско у Страсбурзі, зокрема, антиукраїнської позиції представника БПП Мустафи Джемілєва, на жаль, вдалася до низькопробних маніпуляцій та поширення в ЗМІ брехні про мене як представника РПЛ. Через провальну дипломатію Порошенка у нас множаться проблеми у світі, зокрема, з усіма нашими сусідами. Намагання ж влади зробити винною у своїх провалах команду Радикальної партії, це перекладання з хворої голови на здорову. Сильна політика у світі вимагає сильного Президента. Після нинішнього Президента нам залишиться багато проблем і важкої роботи по захисту національних інтересів України. На відміну від команди Порошенка, команда Олега Ляшка до цього готова.</p>
<p>&nbsp;</p>
<p>ГОЛОВУЮЧИЙ.&nbsp; Команда Порошенка бажає команді Ляшка рано вставати, вчасно, і тоді все буде добре, в тому числі і в Страсбурзі, не тільки в Києві. Не тільки в Києві.</p>
<p>Зараз ми запрошуємо до слова шановного колегу народного депутата…</p>
<p>&nbsp;</p>
<p>ЛЯШКО О.В. <i>(Не чути) </i></p>
<p>&nbsp;</p>
<p>ГОЛОВУЮЧИЙ. Зараз я запрошую до слова народного депутата від команди Ляшка пана Галасюка. Будь ласка, прошу вас.</p>
<p>&nbsp;</p>
<p>13:07:58</p>
<p>ГАЛАСЮК В.В.</p>
<p>Шановні українці, шановні колеги народні депутати! Віктор Галасюк, фракція Радикальної партії Олега Ляшка.</p>
<p>Я абсолютно переконаний, що історична місія парламенту восьмого скликання полягає в тому, щоб забезпечити умови для розквіту української промисловості і для запуску на повну української економіки. Адже тільки це дозволить успішно реалізувати всі інші реформи. І пенсійна, і медична, і освітня, і всі інші реформи в державі, вони потребують масштабного фінансування. Тому їх передумовою є розвиток і запуск на повну власної економіки.</p>
<p>Для того, щоб це зробити, щоб наша промисловість і економіка нарешті розправила крила, потрібно, з одного боку, знищити ті штучні корупційні адміністративні бюрократичні бар'єри, які стоять на шляху. А з другого боку, і це те, на жаль, що влада практично не робить, це встановити дуже потужні дієві системні стимули для розвитку української промисловості. Для залучення в Україну інвестицій, створення нових виробництв, створення нових робочих місць і збільшення податків з розвитку, а не набирання закордонних кредитів в країні.</p>
<p>Щоб це зробити, потрібні не політичні декларації, а реальний план. Такий план фракцією Радикальної партії розроблений. Це антикризовий план розвитку економіки і це промисловий пакет реформ, який включає першочергові пріоритетні законодавчі ініціативи для того, щоб зробити, досягти цих цілей. Я назву тільки кілька з них.</p>
<p>Олег Ляшко в своєму виступі вже наголосив на історичному законопроекті "Купуй українське – плати українцям". Це буде революція, завдяки якій ми створимо додатковий попит на продукцію українських промисловців, виробників в сумі понад сто мільярдів гривень. Це величезний додатковий ринок для українського виробника.</p>
<p>Той, хто використовує українську сировину, робочу силу, українську енергію, має отримати цінову перевагу на тендері. Українці мають вигравати тендери всередині країни. Інакше хто буде купувати нашу продукцію за кордоном?</p>
<p>Друга стратегічна ініціатива – експортно-кредитне агентство. Прем'єр-міністр Володимир Борисович Гройсман особисто пообіцяв, що найближчим часом ця інституція запрацює і це будуть дешевші кредити для українських виробників і експортерів. Це реальний результат.</p>
<p>Третє. Індустріальні парки. Це механізм залучення в країну масштабних інвестицій, в реальний сектор економіки, в нові виробництва. А це значить, високі заробітні плати, а це значить, високі пенсії. Це можливість вигравати конкуренцію у інших країн.</p>
<p>Наступна стратегічна ініціатива. Безкоштовне приєднання до інженерних мереж, це законопроект 6671, який також 25 років не приймався, сьогодні він в Раді. Підтриманий, до речі, представниками&nbsp; всіх фракцій та груп українського парламенту. Давайте приймемо промисловий пакет реформ, запустимо економіку наповну!</p>
<p>&nbsp;</p>
<p>ГОЛОВУЮЧИЙ. Дякуємо за ваш виступ.</p>
<p>До слова запрошується народний депутат Борислав Береза.</p>
<p>&nbsp;</p>
<p>13:11:19</p>
<p>БЕРЕЗА Б.Ю.</p>
<p>17 жовтня цього року в місті Києві сталась дуже непогана історія. Боєць ДУК, Добровольчого українського корпусу, Павел Долинський, позивний "Удав", який пройшов Піски, Красногоровку, Савур-могилу, аеропорт, отримав поранення в Донецькому аеропорту, але, згідно тому, що він був доброволець, а не приймав участь в лавах ЗСУ, він не мав статус учасника бойових дій.</p>
<p>Більше того, ні поранення, ні що інше не могло довести, що він дійсно приймав участь. Але команда рішучих громадян пройшла всі етапи і у суді довела, довела, що пан Павло Долинський був бійцем, який захищав Україну. Після цього він зараз піде на комісію, де в разі раз зможе отримати статус УБД (учасника бойових дій). Але це ганьба, коли українець, доброволець іде у суди доказувати, що він дійсно воював за Україну. Це ганьба! Тому що, коли Україна покликала, він не йшов до суду, щоб отримати право захищати Україну, він пішов воювати. А зараз Україна, у тому разі і ми, колеги, нічого не робимо для того, щоб захистити його права. Ще з 2014 року в парламенті, у комітетах лежить законопроект, який подавав я разом з Дмитром Ярошем, який надає права учасника бойових дій всім добровольцям. Але його досі не розглядають. Мабуть, як завжди, не на часі.</p>
<p>Я можу зрозуміти все що завгодно, крім одного: коли Україна кличе своїх синів захищати, вона повинна і надавати їм допомогу після того, як вони захистили її. Коли добровольці повернулися з війни, то ми повинні бути їм вдячні, а тим, хто не зміг повернутися, то ми повинні вдячні бути їм пам'яті та допомагати їх сім'ям.</p>
<p>Тому вважаю, що парламент повинен розглянути у найближчий час законопроект, який надасть можливість отримати статус учасника бойових дій всім тим добровольцям, які зможуть довести, що вони були такими, які зможуть довести, що вони воювали, і які гідно захищали Україну.</p>
<p>Слава Україні!</p>
<p>&nbsp;</p>
<p>ГОЛОВУЮЧИЙ. Дякуємо за ваш виступ.</p>
<p>Будь ласка, до слова запрошується Сергій Лещенко.</p>
<p>&nbsp;</p>
<p>13:14:10</p>
<p>ЛЕЩЕНКО С.А.</p>
<p>Доброго дня, Україна! Цього тижня зібралися тисячі наших співгромадян перед площею парламенту і в перше це люди, які вийшли із закликом не проти, а за. За виконання тих обіцянок, з якими йшли на вибори. Закон про вибори має бути скасований, в нинішній редакції ми маємо позбутися цієї злочинної і продажної мажоритарної системи, яка стала вхідним квитком до парламенту для корупціонерів.</p>
<p>Закон за антикорупційний суд, який має нарешті саджати клієнтів НАБУ до в'язниці. І скасування недоторканності, яке вже стало, знаєте, такою постійно діючою рекламною компанією на виборах. Але, коли ми приходимо в парламент, то зразу корупціонери, які прикриваються мандатом забувають про свої обіцянки.</p>
<p>На цьому тижні громадяни вимагали для того, щоб ця політика України почала очищуватися, щоб ці гасла були втілені в життя. І ми зробили лише один невеликий крок в цьому напрямку це направили до Конституційного Суду Закон про скасування недоторканності. І це б ніколи не відбулося якби люди не вийшли на площу. Тільки завдяки тому, що цей протест став можливий ми почали зрештою виконувати обіцянки, з якими йшли на вибори. Але не тільки ці вимоги, в нас так само є вимоги, які раніше лунали на всіх зустрічах і з виборцями, і в регіонах, і з студентами. Це, наприклад, Закон про процедуру імпічменту Президента, тому що не може Президент бути безкарний, вже в нас Конституція діє 21 рік, але досі не прописано саму процедуру, яка дозволяла би президентів притягати до відповідальності. Чому важливий імпічмент в Південній Кореї, чому він важливий в Америці або в Бразилії, а в Україні, що інші якісь люди живуть, інші люди, які не мають права вимагати чесної влади від головної особи в державі? Звичайно, ні.</p>
<p>Тому, крім цих вимог, є вимога Закону про імпічмент і є вимоги, які зрештою ми багаторазово чули від підприємців, коли зустрічалися з ними в регіонах. Одна з них – це залишити їх в спокої. Постійно скарги на те, що СБУ переслідує бізнес. Це ганьба, коли в воюючій країні спецслужба займається тим, що блокує, вдумайтесь, не імпорт, а експорт меду. Український мед – це тема, на яку зараз сіла українська спецслужба. І минулого тижня в мене був прийом, я зустрічався з представниками херсонської компанії "Співдружність", наприклад, яку блокує українська спецслужба.</p>
<p>Крім того, коли я був в Одесі я зустрічався з датським підприємцем, який приїхав і вклав гроші в Україну, і зараз рейдерська атака, забирають в нього майно. Компанія "БІІР",&nbsp; датчанин Томас Силлессен, він особисто двічі з Президентом Порошенко порушував це питання, чув від Президента гарантії, що його не будуть чіпати, але відбувся суд, і його позбавляють майна, яке він купив на вторинному ринку, в яке вкладає гроші, і, зрештою, це обличчя наше перед західними інвесторами.</p>
<p>Так само німецька компанія "DVA Agro", яка займається тим, що імпортує в Україну гербіциди і яка імпортує добрива. Вона зіштовхнулася з тим, що Служба безпеки України так само блокує їхню діяльність. Це ненормально, коли спецслужба воюючої країни&nbsp; повторююся, бігає за експортерами меду і імпортерами…</p>
<p>&nbsp;</p>
<p>ГОЛОВУЮЧИЙ&nbsp; 30 секунд, будь ласка.</p>
<p>&nbsp;</p>
<p>ЛЕЩЕНКО С.А. Коли спецслужба бігає за експортерами меду і за імпортерами продукції для сільського господарства.</p>
<p>І, зрештою, підвести підсумок я хочу обуренням тим, про що я дізнався цього тижня. Коли бюджетний комітет збирається прибрати ту норму, яка має нарешті почати справедливе розподілення державних дотацій для аграрних підприємств. Коли один олігарх Косюк знову збирається забрати мільярди державних дотацій, коли вони збираються через бюджетний комітет протягнути норму, щоб не було…</p>
<p>&nbsp;</p>
<p>ГОЛОВУЮЧИЙ. Дякую. Всім 30 секунд ми додавали, тому це рівність.</p>
<p>І, будь ласка, наступний – народний депутат Артюшенко від&nbsp; "Блоку Петра Порошенка".</p>
<p>&nbsp;&nbsp;</p>
<p>13:18:07</p>
<p>АРТЮШЕНКО І.А.</p>
<p>Доброго дня, шановні українці! Скажу правду, ми живемо в час важких викликів, важких випробувань. І, насправді, три з половиною роки, поки російський&nbsp; агресор топче, продовжує топтати українську землю, із середини у нас виявляються якісь різноманітні шатуни, заїжджі месії, якісь там "королеви старіючої газової колонки".</p>
<p>Але недивлячись на це все, за останні два місяці, я в цьому переконаний і кажу це відверто і&nbsp; публічно, український парламент зробив дуже багато результативних системних змін. Прийнято чотири засадничих реформи: освітня, судова, пенсійна і медична. Це не просто законопроекти, це&nbsp; саме системні реформи, в яких прописані шляхи на роки вперед, які насправді змінять от у всіх цих чотирьох сферах, життя кожного українця на&nbsp; краще.</p>
<p>Цього тижня ми, насправді, прийняли медичну реформу. Єдиний великий негатив, мабуть, в тому тільки, що ми не прийняли її п'ять років тому, десять років тому чи п'ятнадцять, бо та закорузла радянська&nbsp; система медичного забезпечення з кожним роком загнивала, вмирала, і замість того, щоб змінити системне це рішення, політичні режими, скажімо так, політична влада минула не могла знайти в собі політичної волі провести медичну реформу.</p>
<p>Позитивний крок. Насправді, це тільки початок, бо ми проголосували два законопроекти, потім, як так думаю, будемо ще результативно, я в цьому переконаний, ще два законопроекти приймати на цю тему. Але зроблений базовий документ, а саме питання, яким чином розподіляються кошти платників податків. Якщо за минулої системи, вже можна так казати, гроші розподілялися на ліжко-місця, на опалення там площ, вікна і так далі, ми кардинально міняємо всю сферу і даємо можливість зробити так, щоб гроші ходили саме за пацієнтом, тобто витрачалися саме на медичну послугу. Це змінить підхід, це дасть можливість конкурувати вільно між лікарями, керівниками закладів, бо тепер саме лікар буде зацікавлений в тому, щоб до нього йшли пацієнти. І це, звичайно, позитивно вплине на якість надання медичної послуги, бо таким чином пацієнт стає в голові кута, це перше.</p>
<p>Друге. Це надасть можливість кардинально збільшити зарплату лікарям вже з 2018 року, я маю на увазі первинну ланку, до, в середньому, 15, 18 тисяч. Це гарантований безкоштовний пакет реформ, який на даний момент не надався, з реформою первинна ланка стане безкоштовною.</p>
<p>І головне, я вважаю, збережені повністю пільги для ветеранів АТО, для тих хлопців, які і сьогодні захищають нашу незалежність і боротьбі з російським агресором. І, я вважаю, це завдання кожного з нас і це…</p>
<p>&nbsp;</p>
<p>ГОЛОВУЮЧИЙ. 30 секунд дайте завершити.</p>
<p>&nbsp;</p>
<p>АРТЮШЕНКО І.А. Забезпечити гідне лікування, реабілітацію кожному військовослужбовцю. Дякую вам за позитивне голосування цього тижня. Слава Україні!</p>
<p>&nbsp;</p>
<p>ГОЛОВУЮЧИЙ. Дякуємо вам, шановний колего.</p>
<p>Будь ласка, наступний народний депутат Лозовий, просимо.</p>
<p>&nbsp;</p>
<p>13:21:36</p>
<p>ЛОЗОВОЙ А.С.</p>
<p>Андрій Лозовий, Радикальна партія Ляшка.&nbsp; "Село. Село на нашій Україні - неначе писанка, село. Зеленим гаєм поросло. Цвітуть сади,&nbsp; біліють хати, а на горі стоять палати… і сині гори за Дніпром. Сам Бог витає над селом".</p>
<p>У Франції на кожну корову фермер отримує дотації 2 євро в день. В Німеччині, незважаючи на розвиток інших галузей розвиток аграрний є пріоритетним. У Швейцарії на фермах коровам роблять масаж і педикюр, а у нас скоро… Це правда, нічого тут смішно немає. А у нас скоро влада доведе до того, що у нас похорон останньої корови буде.</p>
<p>Чому німцям, французам, швейцарцям, голландцям, ірландцям, англійцям, італійцям, іспанцям не соромно займатись селом, чому вони в цьому бачать перспективу? А у нас сьогодні така ситуація в країні, коли село десь там збоку, коли село – це не модно, коли селом цим не займаються.</p>
<p>Один мудрий чоловік багато років тому казав мені, що як Еміратам аллах дав нафту, так Україні Бог дав землю. Але нафта сьогодні є, завтра її не буде, да і світ відходить на альтернативні джерела енергетики. А&nbsp; земля вічна. Вже сьогодні в світі найбільша продовольча криза в історії людства, понад мільярд людей недоїдає. Хто може врятувати світ, без перебільшення, від продовольчої кризи? Тільки Україна з її чорноземами. Але продавати треба, і це наша чітка, абсолютно жорстка позиція Радикальної партії, і всі патріоти мають її підтримувати, продавати треба продукцію, а не сировину, неприпустимо перетворювати Україну в сировинну колонію Європи, в бананову республіку.</p>
<p>175 народних&nbsp; депутатів підписалися під проектом змін до Конституції. Перший автор – наш лідер Олег Ляшко, яким ми передбачаємо зміни до статті 41, враховуючи найкращий європейський досвід, закріпити за українським фермером пріоритетне право бути господарем на нашій українській землі. Фермер, селянин, українець має бути тут господарем, а не зайде латифундист.</p>
<p>Четвертого липня цього року в селі Олександрівка Лубенського району на Полтавщині Олег Ляшко ініціював дотацію на корову 5 тисяч гривень в рік. Не буде корови – не буде села, не буде села – не буде України. Ми повинні зараз всі зусилля держави спрямувати на захист села, на розвиток села і&nbsp; на те, щоб стимулювати молодих розумних людей займатися фермерською діяльністю. У сусідній Польщі 200 тисяч фермерів, а у нас латифундії , у нас фермер не має тих умов, які мусять мати від&nbsp; держави.</p>
<p>&nbsp;</p>
<p>ГОЛОВУЮЧИЙ. 30 секунд, будь ласка.</p>
<p>&nbsp;</p>
<p>ЛОЗОВОЙ А.С. Ми пропонуємо план захисту фермерства.</p>
<p>Перше, впровадити&nbsp; регіональні&nbsp; планування посівів та виробництва в сільських громадах, щоб уникнути знецінення чи дефіциту товарів.</p>
<p>Друге, створювати об'єднання фермерів у невеликі кооперативи, які виготовлятимуть однотипну якісну продукцію. Сьогодні&nbsp; весь світ акцентований на цьому. Продати 5 тонн молока легше, чим продати 10 літрів.</p>
<p>Третє, головне, надавати кредити&nbsp; від державних банків з сезонним погашенням на купівлю українських тракторів.</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>Шановні колеги, хочу нагадати, що у нас за тиждень робота в округах, паралельно можна буде зустрітися з виборцями, а також зробити педикюр коровам, щоб була Швейцарія. Тому&nbsp; всі шанси в ваших руках, в тому числі й щодо приведення українських&nbsp; корів до рівня швейцарських.</p>
<p>Наступний виступ&nbsp; від&nbsp; пана Мосійчука. Будь ласка, прошу.</p>
<p>&nbsp;</p>
<p>13:25:43</p>
<p>МОСІЙЧУК І.В.</p>
<p>Ігор Мосійчук, Радикальна…</p>
<p>&nbsp;</p>
<p>ГОЛОВУЮЧИЙ. Знову про корів… Вибачте, це я думала, що мікрофон виключений, бо третій&nbsp; виступ про корів, це важко буде&nbsp; пережити.</p>
<p>&nbsp;</p>
<p>МОСІЙЧУК І.Р.&nbsp; Ігор… Ігор Мосійчук, Радикальна партія Олега Ляшка.</p>
<p>Я буду говорити не про корів, а про козлів. Про п'яних козлів, які на&nbsp; українських дорогах убивають людей більше, ніж гине на східному фронті нашої національно-визвольної війни, про тих, хто систематично порушує Правила дорожнього руху і не несе за&nbsp; це відповідне покарання. І не тільки&nbsp; страшна трагедія в Харкові мене до&nbsp; цього спонукала, тому що, власне, щодня, їдучи&nbsp; на роботу, їдучи&nbsp; у справах, їдучи додому, стикаюся з п'яними мразями – інакше не скажеш – за кермом, які готові вбивати своїх співвітчизників і навіть своїх дітей, бо нещодавно бачив одного подонка, зупинила мене поліція, а він на передньому сидінні, п'яний абсолютно, віз свою двохрічну дитину. Попросили, щоб я був свідком при його&nbsp; затриманні.</p>
<p>Так от, 4 вересня цього року я і лідер Радикальної партії Олег Ляшко разом з нашою "залізною командою" розробили і зареєстрували законопроект 7074 щодо радикального посилення відповідальності за порушення правил дорожнього руху і особливо вживання алкоголю за кермом.&nbsp;</p>
<p>Що передбачає цей законопроект? Піймали нетверезого за кермом – пожиттєво позбавили прав. Піймали людину, яку&nbsp; позбавили прав пожиттєво за кермом – два роки в'язниці. П'яний за кермом вчинив ДТП – вдвічі більше покарання, ніж визначено кримінальним кодексом. Якщо вчинив масове вбивство, перебуваючи у стані алкогольного сп'яніння за кермом – пожиттєве ув'язнення.&nbsp;</p>
<p>Мусимо викорінити&nbsp; радикальними методами нав'язаний "советской" пропагандой и "советским" способом мислення відношення до алкоголю. Випив – сиди вдома, випив – найми драйвера. Але сівши за кермо, ти стаєш вбивцею…</p>
<p>&nbsp;</p>
<p>ГОЛОВУЮЧИЙ.&nbsp; 30 секунд будь ласка, дайте завершити.</p>
<p>&nbsp;</p>
<p>МОСІЙЧУК І.Р. Ти стаєш вбивцею! І не просто вбивцею, а ти свідомо береш до рук зброю. Водії, водійське посвідчення, по суті, дає право на придбання вогнепальної зброї і великої різниці між цим немає. Тому мусимо зупинити вбивць і закликаю керівництво парламенту, вся наша фракція закликає...&nbsp;</p>
<p>&nbsp;</p>
<p>ГОЛОВУЮЧИЙ.&nbsp; Дякуємо.</p>
<p>Я думаю, що можна на наступній Погоджувальній раді, дай Боже, її не будуть зривати, обговорити питання, щоби в порядку денному стояли актуальні і важливі для всіх громадян України питання, безумовно.</p>
<p>Я запрошую до слова зараз пана Головка. Будь ласка, пане Головко.</p>
<p>&nbsp;</p>
<p>13:29:48</p>
<p>ГОЛОВКО М.Й.</p>
<p>Доброго дня, шановні колеги! Михайло Головко, Всеукраїнське об'єднання "Свобода", 664-й виборчий округ, Тернопільщина.</p>
<p>Я хочу вашій увазі зачитати депутатський запит з приводу ситуації, яка склалася у мене в Кременецькому районі. Це до мене звернулися жителі села Комарівка, а також Сапанів та Іква з приводу обурливої ситуації, що так зване підприємство, яке діє на тій території, аграрне підприємство ПП "Агро-Експрес-Сервіс" без їхньої згоди в порушення закону України, в порушення Кримінального кодексу України, коли закінчилася в них оренда на використання паїв мешканців, практично зробили без їхньої згоди підробку документів, продовжили користування паями ще на 7 і 10 років. Звісно, це людей обурює, адже у них є важкі стосунки з цим підприємством, яке практично занижує&nbsp; виплату за пайову допомогу селянам, а люди за рахунок того, цієї землі живуть, люди тримають якраз і худобу, і свині, і кури і користуються тими паями якраз для того, щоб забезпечити своє проживання. Натомість їм в порушення умов і законів України, вони підробили підписи. Тому до мене звернулися десятки тих людей з таким обуренням.</p>
<p>Більше того, хочу сказати, що, на жаль, але все ж таки в Тернопільській області село Вишнівець є, так би мовити, державний реєстратор, який порушивши ці закони, норми, без згоди&nbsp; людей заніс ті договори в оренду, так званий, Миколайчуком Олег Миколайович.</p>
<p>Я тому звертаюся до правоохоронних&nbsp; органів, до керівника УМВС до Авакова, до Генерального прокурора Луценка, щоб вони вжили заходів, привернули увагу до того, що людина і ця компанія, яка, на жаль, зареєстрована не в Тернопільській області, а в Рівненській області, порушує вимоги законодавства, ставлення своє обурливе… людей обурює те, що таким брутальним ставленням вони ставляться до селян.</p>
<p>Тому прошу вжити всіх заходів, притягнути до кримінальної відповідальності тих осіб, які порушили закон і підробили підписи замість людей в договорах. Хотів би сказати, що сьогодні дійсно селяни проживають в дуже важких умовах. І обурює той факт, то, що, на жаль, але уряд Гройсмана 7 червня скасував постанову, якою йде регулювання ціни на продукти, товари першої необхідності. Після того абсолютно порядка десь 40 відсотків зросли ціни на товари і продукти першої необхідності. А це і мука, це борошно, це яйця, це молоко, на жаль, тільки росте в магазині. А люди, селяни… так, природне молоко з порошку, а люди, селяни здають за копійки.</p>
<p>І цей законопроект, яким я був автором, уже три роки, коли піднімав питання, щоби держава мала би регулювати закупівельну ціну селян на молоко, сьогодні, на жаль, похоронили в парламенті. Так звана коаліція не хоче його розглядати і не хочуть встати на захист селян, адже сьогодні ця ситуація для селян є катастрофічна. Люди не мають іншого доходу, ніж працюючи на городі, працюючи з коровою.</p>
<p>Тому я закликаю…</p>
<p>&nbsp;</p>
<p>ГОЛОВУЮЧИЙ.&nbsp; 30 секунд, будь ласка, дайте завершити.</p>
<p>&nbsp;</p>
<p>ГОЛОВКО М.Й. Все ж таки закликаю парламент сьогодні стати на захист селян і знайти виходи, дати доручення, а саме основне, ухвалити закон, який є в парламенті, щоби зобов'язати уряд регулярно кожного року переглядати ціни на продукти, товари першої необхідності, а також все ж таки постановити постанову, яка не дає зріст на товари першої необхідності. Тому що сьогодні селяни зубожіють, мізерні пенсії, а ціни ростуть космічні. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякуємо вам.</p>
<p>І тепер слово надається народному депутату Розенблату. Прошу вас.</p>
<p>&nbsp;</p>
<p>13:33:37</p>
<p>РОЗЕНБЛАТ Б.С.</p>
<p>Доброго дня, шановні колеги, доброго дня, шановна головуюча, український народ. Сьогодні, перш за все я хотів би своє висловити не просто обурення, а пояснити ті події, які вчора сталися у літаку під час мого бажання відлетіти у відрядження до Федеративної Республіки Німеччини.</p>
<p>Вчора попри мої законні права, попри будь-які обмеження, не маючи жодних підстав, не маючи жодних документів, рішення суду, мене вчора було затримано, пограбовано. Забрані мої речі. І таким чином, були порушені мої конституційні права не просто як народного депутата України, а, перш за все, як громадянина України.</p>
<p>Сьогодні я читаю в засобах масової інформації якісь вже недолугі пояснення з боку НАБУ про начебто, нічибто можливість і все інше, але це все маячня і відверта брехня. Жодних великих коштовностей, як там сказано, ні жодних грошових коштів при мені не було. Були звичайні речі людини, яка просто від'їжджає на три дні до відрядження.</p>
<p>Я добровільно повідомив працівників НАБУ про те, що мене не буде в країні три доби. Це моє було право, це не мій був обов'язок. Тому що жодних обов'язків чи обмежень у мене не існує.</p>
<p>Тому сьогодні з цієї трибуни, перш за все, я хотів би звернутись до Президента України як гаранта Конституції і гаранта виконання конституційних прав людини. Зверніть, будь ласка, увагу на те, що дійсно коїться сьогодні в правоохоронній системі нашої України.</p>
<p>Я хочу звернутись до Генерального прокурора Юрія Луценка для того, щоб він зробив те ж само, юридичну оцінку цих наслідків і тих подій, які вчора були відповідно в аеропорту "Жуляни".</p>
<p>Я звертаюсь до Голови Верховної Ради України, щоб він також зробив свої висновки і експертну оцінку того, як поводяться з народними депутатами, в яких на сьогоднішній день є теж і свої права, і законні обов'язки.</p>
<p>Шановні колеги, ми створили орган найвпливовіший для боротьби з корупцією. Ми не зробили його для шоу-програм. Ми зробили його для того, щоб дійсно була відверта боротьба проти корупції. Що ми маємо на сьогодні? Сьогодні ми маємо гучні заяви, гучні затримання, гучні справи, але фактів, доказів взагалі не існує.</p>
<p>Також само я сьогодні з цієї трибуни заявляю, що за півтора року, поки ведеться наша справа з Максимом Поляковим, ми не маємо жодних доказів чи фактів підтвердження наших злочинів. В п'ятницю ми отримали змінену підозру, де вже немає фактів вимаганняякихось хабарів, а тим паче з моїх охоронців, тобто помічників, зняти всі звинувачення, тобто і немає факту одержання.</p>
<p>&nbsp;</p>
<p>ГОЛОВУЮЧИЙ. 30 секунд дайте, будь ласка.</p>
<p>&nbsp;</p>
<p>РОЗЕНБЛАТ Б.С. …питання мого впливу та використання свого особливого положення. Я хочу, щоб вам були надані мої зустрічі чи мої впливові зустрічі з правоохоронцями, з суддями, прокурорами, чиновниками геокадастрів, геонадр, будь-яких міністерств, де я впливав чи зловживав своїм депутатським правом. Я заявляю, такого ніколи не було. Тому всі звинувачення це фальсифікація і дискредитація мене як людини, перш за все, і як народного депутата України. Дякую.</p>
<p>&nbsp;</p>
<p>ГОЛОВУЮЧИЙ. Наступний виступаючий, будь ласка, народний депутат Бондар. Бондар, народний депутат.</p>
<p>Мацола, вибачте, будь ласка. Паламарчук передав Мацолі, він мені це сказав, від коаліції. Виходьте, будь ласка.</p>
<p>&nbsp;</p>
<p>13:37:41</p>
<p>МАЦОЛА Р.М.</p>
<p>Всім доброго дня. До мене неодноразово звертаються люди з округу з вадами, які заважають їм нормально жити. Вони скаржаться на те, що не мають можливості отримати ті речі, які допомагати мають їм нормально жити. Це візки, скутера і засоби для реабілітації. Тому я звернувся відповідно з запитом до Міністерства соціальної політики. Отримав відповідь – недостатнє фінансування. Знаєте, це є добре, що недостатнє фінансування. Але це є неправильно, тому що тільки 60 відсотків фінансування зараз здійснено.</p>
<p>Завдяки цьому все-таки отримали люди візки, але не всі, тільки в Шепетівському районі сьогодні 22 людини чекає на ці візки, тому що це є неправильно.</p>
<p>Тому я звертаюся до всіх, хто може це забезпечити, уряд, народні депутати. В 2018 році все-таки передбачити можливість зробити все для того, щоб ми ліквідували таке ганебне поняття тут, як черга. Дякую.</p>
<p>&nbsp;</p>
<p>ГОЛОВУЮЧИЙ. Дякуємо за ваш виступ, шановний колега.</p>
<p>Наступний, будь ласка, народний депутат Соболєв, якому передає слово Семенуха.&nbsp;</p>
<p>Рівно до другої. Ні секундою пізніше, ні секундою.</p>
<p>&nbsp;</p>
<p>13:39:21</p>
<p>СОБОЛЄВ Є.В.</p>
<p>Я хочу поінформувати, що в родинах п'ятьох учасників акції під парламентом, ветеранів цієї війни за незалежність відбулися обшуки. У трьох бійців батальйону "Донбас", у одного айдарівця&nbsp; і&nbsp; одного волонтера, який допомагав обом батальйонам. В той час, коли хлопці стоять тут, вимагаючи від держави рішень в її інтересах, а не в інтересах збагачення окремих керівників, до них додому приходить Національна поліція, до їхніх жінок, до їхніх дітей і до їхніх батьків і кажуть, є кримінальна справа про участь в незаконних збройних формуваннях. В результаті обшуків вилучена форма з нагородами і зареєстрована зброя.</p>
<p>Я хочу сказати всім, хто є в цій залі, і всім, хто є поза цією залою, і всім, хто віддає такі накази, це шлях в нікуди. Ми вчора пояснювали керівникам поліції і спецпризначення, що, коли ви хлопців посилаєте прискати балончиками в обличчя людей, які російські танки палили під Іловайськом і під Широкіним, ви маєте величезну відповідальність за те, що буде потім. Всі ветерани війни за незалежність тут без зброї. Всі без виключення. Але, якщо на них далі будуть чинити напади, якщо будуть приходити до їхніх дітей і батьків, терпець може урватися.</p>
<p>Я хочу сказати Президенту України, міністру внутрішніх справ, сьогодні люди, які стоять під парламентом, пропонують вам добрі рішення. Ніхто не каже "до Ростова". Від&nbsp; Президента України сьогодні ми просимо, щоби&nbsp; він виконав свій президентський обов'язок і вніс до парламенту Закон про антикорупційний суд. Закон, який покаже всьому суспільству, що почалося життя по-новому, що справді топ-корупціонери відправляються за ґрати. Ми вчора віднесли йому документ з розробленим законом і з нашою відмовою від авторства, що він як Президент згідно рекомендації Венеціанської комісії зробив це. Але якщо буде ігнорування вимог, якщо буде сподівання, що можна залякати репресіями або просто затягуванням часу втомити людей, то я попереджаю: ми підемо до них додому, ми підемо у місця, де вони роблять бізнес всупереч Конституції і законодавству України. Люди не відступлять.</p>
<p>Сьогодні у Президента, міністра внутрішніх справ, інших керівників держави є вибір. Я дуже прошу, щоб вони його зробили в інтересах України.</p>
<p>&nbsp;</p>
<p>ГОЛОС ІЗ ЗАЛУ. <i>(Не чути) </i></p>
<p>&nbsp;</p>
<p>ГОЛОВУЮЧИЙ. Наступний, будь ласка, виступ народний депутат Лінько. Він має 6 хвилин. Будь ласка, прошу.</p>
<p>&nbsp;</p>
<p>13:42:38</p>
<p>ЛІНЬКО Д.В.</p>
<p>Дмитро Лінько, Радикальна партія Олега Ляшка. <i>(Шум у залі)</i></p>
<p>19 жовтня починається опалювальний сезон і українці знову зі страхом і жахом очікують платіжок за тепло і за газ. У моєму рідному Кропивницькому 9 жовтня відбулись громадські слухання, де розглядалося питання підвищення цін на газ, яке ініціювало Кіровоградський облгаз. Так от, незважаючи на позицію Кабінету Міністрів, незважаючи на вимогу суспільства і незважаючи на те, що українське населення не в спромозі платити навіть нинішні тарифи, облгази пропонують підняття цін з 7 тисяч гривень за тисячу кубів до 9,5 тисяч гривень за тисячу кубів газу, це майже 30 відсотків підняття цін. Кабмін на початку жовтня встановив підняття цін на 5,6 відсотків, але без перегляду на опалювальний сезон. "Нафтогаз" пропонує у свою чергу підняття цін на 19 відсотків. Міністр енергетики та міністр фінансів Данилюк і Насалик повідомляли про те, що зараз нібито ведуться консультації з МВФ про нову форму на газ. Насправді, відбувається тиск сьогодні Міжнародного валютного фонду на уряд України з вимогою підняти ціну на газ для населення. Але це неприпустимо у нинішніх економічних і фінансових умовах в Україні.<b></b></p>
<p>За останній рік борг українців за комунальні тарифи і за газ&nbsp; склав майже&nbsp; 26 мільярдів гривень. Це зростання&nbsp; боргу на 300 відсотків. Більше 60 відсотків українських домогосподарств сьогодні отримують субсидії, а&nbsp; це на минулий рік майже&nbsp; 55 мільярдів&nbsp; гривень закладається в бюджет. Тобто ці 55 мільярдів гривень з бюджету перейдуть до рук олігархів.</p>
<p>Єдиний вихід з усієї ситуації, який пропонує Радикальна партія,&nbsp; який ми прийняли у Верховній Раді&nbsp; тут, це Закон про ринок&nbsp; газу, який вимагає забрати газотранспортну систему з рук олігархів Фірташа, Бойка, Льовочкіна, які&nbsp; грабують українське населення через&nbsp; ціну на газ, через&nbsp; тарифи. І уряд вже другий&nbsp; рік блокує вирішення цієї проблеми, блокує виконання законів, вимог, які поставила перед ним Верховна Рада України.&nbsp;</p>
<p>На сьогоднішній день…</p>
<p>&nbsp;</p>
<p>ГОЛОВУЮЧИЙ. Колеги, я&nbsp; прошу дати можливість виступати депутату, який є зараз на трибуні.</p>
<p>&nbsp;</p>
<p>ЛІНЬКО Д.В. Кому не цікаво проблема українців, будь ласка, говоріть десь там, а&nbsp; ми говоримо про найважливіші&nbsp; проблеми. Тому що&nbsp; газова&nbsp; сфера сьогодні – це&nbsp; найбільш корупційна сфера в Україні. Найбільша корупція сьогодні в енергетиці і&nbsp; газовій сфері.</p>
<p>От ті 55 мільярдів, про які я вже говорив, які вийдуть на субсидію,&nbsp;&nbsp;&nbsp; замість того, щоб передавати їх прямо з бюджету до&nbsp; рук олігархів, ми маємо&nbsp; витрачувати на&nbsp; підвищення зарплат і пенсій українцям, на енергомодернізацію. Тому що таку яму, в яку сьогодні заганяє уряд своїми&nbsp; пропозиціями, роздавати всім субсидії, ми ніколи не позбавимося енергонезалежності, ми ніколи не підвищимо видобуток власного українського газу, і українці&nbsp; будуть&nbsp; вимушені сплачувати величезні космічні тарифи, сотні і сотні мільярдів&nbsp; гривень українських вимиваються сьогодні з&nbsp; кишень&nbsp; українців, вимиваються в руки&nbsp; олігархів.</p>
<p>Тому пропозиція Радикальної партії. Ми вимагаємо від НКРЕКП заблокувати будь-які підвищення облгазами цін на газ, тому що облгази самовільно встановлюють якісь виробничі витрати, підвищення зарплат для працівників облгазів. Які можуть бути виробничі витрати у облгазів, які&nbsp; продають українське&nbsp; паливо через газотранспортну систему, яка належить&nbsp; українцям? Вони накручують по 30-40 відсотків виробничих витрат і підвищують сьогодні, хочуть підвищити уже з&nbsp; 1 листопада на 30 відсотків ціну на газ. Це чистої води афера і це чистої води грабунок українського населення.</p>
<p>Позиція Радикальної партії. Повернути газотранспортну систему до України, зменшити ціну на газ до тієї, яку можуть виплачувати українці, перестати заганяти їх в борги. Тому що завтра за ці борги прийдуть колектори, прийдуть викидати через рішення суду українців з їхніх власних домівок, і вони будуть просто жити на вулиці.</p>
<p>Я на минулому тижні був в Кіровоградській області, в Помічній, в селищі, де люди позбавлені можливості платити, тому що в них немає чим платити за газ. Вони вимушені просто йти в посадки, рубати дерева, кущі, щоб заготовити хоч якісь дрова, тому що ціна на дрова так само величезна. І люди там просто ризикують замерзнути взимку.</p>
<p>Тому політика українського уряду, політика української влади має бути спрямована на те, щоби знизити ціну на газ. НКРЕКП має показати, з чого складається цей газ, на яких підставах облгази сьогодні вимагають підвищення. І щоби українці знали, за що вони платять, і кому в руки йдуть ці величезні тарифи. Я сподіваюся, що таких підвищень не буде, тому що тільки по Кіровоградоблгазу ми заблокували на громадських слуханнях це підвищення. Передано сьогодні документи всі до НКРЕКП, і НКРЕКП має дати висновок.</p>
<p>Ми будемо контролювати цю ситуацію і вимагати від НКРЕКП не просто замороження цієї ціни, а зниження ціни до тої, яку мають платити українці. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам, шановний колега.</p>
<p>І, будь ласка, наступний народний депутат Мельниченко, потім Арешонков, Ємець, Береза і Тетерук. І на цьому крапка, дякую.</p>
<p>&nbsp;</p>
<p>13:48:14</p>
<p>МЕЛЬНИЧЕНКО В.В.</p>
<p>Добрий день, шановні українці, добрий день, шановні колеги. Володимир Мельниченко, 123 виборчий округ.</p>
<p>Я хочу донести інформацію про непросту ситуацію, яка склалася в одному з селищ міського типу моєї рідної Кам'янеччини. До мене неодноразово звертаються жителі селища міського типу Стара Ушиця та села Гораївка Кам'янець-Подільського району Хмельницької області щодо сприяння у вирішенні питання, пов'язаного з наданням інформації про стан та статус земель колишнього радгоспу та припиненням… та припинити незаконний розподіл земель державної власності на території Староушицької селищної ради, за межами населених пунктів керівництвом Головного управління Держгеокадастру у Хмельницькій області та допомоги у роздержавленні&nbsp; вказаних земель і передачі їх у власність жителів села.</p>
<p>Як вказують заявники, Головними управлінням Держгеокадастру у Хмельницькій області надано майже 300 дозволів на розробку проектів&nbsp; землеустрою щодо відведення земельних ділянок для ведення особистого селянського&nbsp; господарства на вказаних земельних ділянках, які перебувають в оренді в громадянина Сливченка, невідомим&nbsp; громадянам. При цьому&nbsp; до селищної ради не надходили повідомлення про розірвання договорів оренди, а це призводить до збитків селищного бюджету майже на мільйон 600 тисяч гривень.</p>
<p>Крім того, наказом Міністерства аграрної політики та продовольства України від 10.08.2017 року призначено в.о. директора держрадгоспу "Староушицький". Необхідно зазначити, що питання роздержавлення земель держрадгоспу "Староушицький" за роки незалежності України постійно піднімались жителями та керівництвом Староушицької селищної ради, керівництвом Кам'янець-Подільського району та районної ради перед різними вищими органами влади України. Згідно наданих відповідей вбачалося, що розпаювання земель неможливе, оскільки держрадгосп "Староушицький" не включений в перелік господарств, які підлягають приватизації. Дії керівництва Головного управління Держгеокадастру у Хмельницькій області привзели до соціальної напруги та вимушують жителів Староушицької селищної ради до вчинення кардинальних дій.</p>
<p>Прошу здійснити розгляд звернення та в межах чинного законодавства&nbsp; і наданих повноважень вжити заходів до позитивного вирішення піднятого питання, а саме скасувати незаконні проекти на розробку землеустрою щодо відведення земельних ділянок для ведення особистого селянського господарства на земельних ділянках держрадгоспу "Староушицький" Кам'янець-Подільського району Хмельницької області та припинити незаконні дії Головного управління Держгеокадастру в Хмельницькій області. Це дуже важливе питання…</p>
<p>&nbsp;</p>
<p>ГОЛОВУЮЧИЙ. Шановні колеги від&nbsp; Радикальної партії, я прошу заспокоїти вашого колегу, який заважає виступати.</p>
<p>Сядь, будь ласка, на місце. Я дуже прошу, пане Андрію, сядьте, будь ласка, ви, на місце.</p>
<p>Хвилину додаємо пану Мельниченку. Я дуже вибачаюся за безлад, який тільки що заважав вам виступати. Дякую.</p>
<p>&nbsp;</p>
<p>МЕЛЬНИЧЕНКО В.В. Це дуже важливо для сотень людей, які проживають на данійтериторії. Вони можуть залишитися без землі, на якій сотні років працювали їхні діди і прадіди, на якій виросли і живуть вони.</p>
<p>Я хочу наголосити, що це величезна проблема не тільки Хмельниччини і не тільки Кам'янець-Подільського району. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, я оголосила вже народний депутат Арешонков. Далі буде Лозовий. Дякую. Дуже прошу шанувати одне одного в цій залі.</p>
<p>&nbsp;</p>
<p>13:51:50</p>
<p>АРЕШОНКОВ В.Ю.</p>
<p>Арешонков, 64-й виборчий округ, Житомирщина. Я дуже дякую Олегу Валерійовичу Ляшку за те, що є можливість зараз мені виступити, бо у нас виникла технічна така недоречність. І я зараз маю слово від імені Асоціації народних депутатів України чорнобильців, яких сьогодні в складі організації більш ніж 40. І хочу висловити нашу стурбованість і занепокоєність питаннями підготовки до прийняття бюджету на наступний рік в частині забезпечення соціальних прав і гарантій громадян, які постраждали внаслідок аварії від Чорнобильської атомної станції.</p>
<p>Хочу підкреслити, що вже протягом останніх трьох років в 2015, 2016, 2017 роках в бюджет закладалась одна й та сама цифра 1,9 мільярда гривень, що складає менш ніж половина потреб, які потрібні для реалізації програм на забезпечення громадян… чорнобильців.</p>
<p>Сьогодні відбулась у нас зустріч з Прем'єр-міністром України Гройсманом, на якій був присутній і Олег Валерійович Ляшко, і я зараз висловлюю йому вдячність за підтримку прав і інтересів чорнобильців, у нас відбулась серйозна розмова і є домовленість сьогодні з урядом про те, що при формуванні бюджету, вони прислухаються до вимог чорнобильських і громадських організацій, і депутатів, і буде збільшена витратна частина на виконання державних програм. Ми ставимо питання про 2,5 мільярди, можливі ще якісь варіанти. Але, ще раз підкреслюю, сьогодні у нас вимоги, інтереси чорнобильців мають бути забезпечені. Це і харчування дітей, це і компенсація громадянам за втрачене житло і майно, лікування громадян і багато інших питань.</p>
<p>Іще одне на чому хочу наголосити увагу. Шановні громадяни України, шановні колеги, в останній час в лісах нашої держави серйозна біда. За оцінками експертів, більше вже 5 відсотків соснових лісів уражені хворобою, яка спричиняє тому, що пропадає якісна деревина.</p>
<p>Сьогодні фахівці в галузі лісового господарства говорять про те, що їм заважає, для реалізації наслідків цього лиха заважає нині діюча система законодавства, в тому числі санітарні норми, які забороняють десь вирубку вчасно таких хворих лісів і так далі. Я думаю, що це ті питання, які ми можемо регулювати, але уряд сьогодні повинен звернути на це увагу. Тому що завтра замість 5 відсотків збільшаться набагато площі, а в гонитві за грошима сьогодні лісгоспи не&nbsp; встигають виконувати обов'язки по знищенню саме такого хворого лісу. Тому це серйозна біда і всім треба підключитися до того, щоб ми цього уникали.</p>
<p>Дякую за увагу. Олег Валерійович, ще раз дякую вам за підтримку.</p>
<p>&nbsp;</p>
<p>ГОЛОВУЮЧИЙ. Я вас дуже прошу, дуже багато подяк сьогодні у нас Олегу Валерійовичу, він зазнається і нам буде ще складніше.</p>
<p>Тут було стільки непорозумінь із списком, який стільки разів змінювався, колеги. Тому зараз у нас іде народний депутат Мосійчук виступати, потім народний депутат Ємець, Бондар, Береза, Тетерук. Дуже дякую і потім ми закриваємо засідання. Я продовжую на 10 хвилин засідання, щоб всі змогли оголошені виступити. Прошу.</p>
<p>&nbsp;</p>
<p>13:55:26</p>
<p>МОСІЙЧУК І.В.</p>
<p>Ігор Мосійчук Радикальна партія Олега Ляшка. Що турбує зараз перш за все людей? Що перш за все турбує українців? Нам тут намагаються розповісти, що українці будуть ситі після створення Антикорупційного суду, зняття недоторканості з народних депутатів, зміни виборчої системи. Звичайно, це все треба робити, необхідно робити. Але хіба в цьому і є, полягає велика політична реформа? Ні. Велика політично-економічна реформа, яку пропонує команда Радикальної партії Олега Ляшка, полягає у відродженні української промисловості, у відродженні українського села. В тому, щоб створити нові робочі місця для українців, дати українцям роботу, гідну заробітну плату, гідне соціальне забезпечення. Для того, щоб повернути в українське село людей, бо село вмирає. З села виїжджає молодь, корови стають схожими на динозаврів чи єгипетських корів, де хребет, що лезо.</p>
<p>На моїй рідній Полтавщині, на Тернопільщині села занепадають, а ми пропонуємо шлях відродження українського села. Шлях через повернення української корови в українське село, шлях до процвітання села, до квітучої України, до садка вишневого біля хати. Як це можна зробити? Підтримати ініціативу Радикальної партії, нашого лідера Олега Ляшка щодо персональної підтримки кожної української корови, щодо відродження економіки, щодо відродження промисловості, яка наповнить український бюджет, яка дасть можливість, дійсно, піднімати соціальні стандарти на той рівень, який абсолютно буде задовольняти українців. Наше завдання, глобальне завдання –&nbsp; повернути українських заробітчан з Польщі, з Словаччини, Словенії і інших країн, з Італії. Не горшки нічні по європам виносити, а працювати на українських фабриках і заводах, де отримувати гідну заробітну плату. Ось наша програма. На цьому стояли і стоїмо.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; це був четвертий виступ про корів. Я щаслива, що на цьому виступи Радикальної партії закінчилися.</p>
<p>Будь ласка,&nbsp; пан Ємець.</p>
<p><b>&nbsp;</b></p>
<p>ГОЛОС ІЗ ЗАЛУ. <i>(Не чути) </i></p>
<p>&nbsp;</p>
<p>ГОЛОВУЮЧИЙ. Та я жартую. Це вже для того, щоби дожити до кінця рубрики "Різне", розумієте? Я ж жива людина.&nbsp;</p>
<p>&nbsp;</p>
<p>13:58:51</p>
<p>ЄМЕЦЬ Л.О.</p>
<p>Шановні колеги, від корів знову повертаємося до козлів.</p>
<p>На жаль, ми всі стали свідками того, яка страшна трагедія відбулася на днях у Харкові: молода дівчина 20 років насмерть збила шестеро людей під час нічних перегонів&nbsp; по Харкову. Шестеро людей, декілька сімей пішли навіки з життя.</p>
<p>І тут питання&nbsp; не лише в п'яних, і тут я абсолютно поєднуюсь з тими вимогами, які звучать від Радикальної партії. Ця дівчина була твереза, більше того, історія її адмінпорушень показує, що вона за минулий рік вчинила не одне адміністративне правопорушення, яке могло призвести до таких страшних наслідків. І вона йшла наполегливо до&nbsp; того, щоб рано чи пізно вчинити ДТП, яке вб'є інших людей. І цей гучний випадок сьогодні&nbsp; не сходить з картинок телеканалів.</p>
<p>Але давайте не забувати, що кожен день вмирають люди, вбиті п'яними, агресивними тверезими вбивцями на засобах підвищеної небезпеки – так юридично називається автомобіль. І ми як депутати&nbsp; маємо&nbsp; не просто спостерігати за тим, що відбувається в державі, а й діяти, не язиками просто "ляпати", а вносити&nbsp; законопроекти, як це зобов'язує нас функція народного депутата.</p>
<p>Я підтримую вимоги Радикальної партії. І ми внесли законопроект, який в частині збігається: п'яний водій довічно має бути позбавлений права керувати автомобільним засобом.</p>
<p>Але ми ще розширили нашим законопроектом відповідальність не лише п'яних, а й тверезих водіїв, які системно відмовляються відповідати тим правилам дорожнього руху, які встановлює законодавство: проїхав&nbsp; на червоне світло один раз – на 10 років позбавлений права керувати транспортним засобом, проїхав другий раз – довічно позбавляєшся права керувати транспортним засобом. Для того, щоб неповадно було влаштовувати гонки, для того, щоб неповадно було порушувати правила дорожнього руху, для того, щоб неповадно було випити 50 грам на доріжку, тому що ці 50 грам – це людські життя, ці 50 грам – це знівечені людські долі тих членів родини малолітніх часто, які залишилися після того, як хтось сів за кермо і п'яний або тверезий вбив їх батьків, це недопустимо і ми як депутати маємо із цим боротися.</p>
<p>Тому я пропоную доєднатися до наших законопроектів і Радикальної партії, і той, який ми запропонували з Бориславом Березою, цих два законопроекти дозволять зупинити вбивства на українських дорогах.&nbsp; Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Як головуюча на сьогоднішньому засіданні я тільки єдине можу пообіцяти, що на наступній Погоджувальній я підніму питання необхідності якнайшвидшого розгляду в сесійній залі питань, що стосуються жорсткої відповідальності за&nbsp; порушення правил дорожнього руху і&nbsp; за нетверезе... за водійство машин в нетверезому вигляді.</p>
<p>Будь ласка, народний депутат Бондар і потім – будь ласка, Тетерук.</p>
<p>&nbsp;</p>
<p>14:02:28</p>
<p>БОНДАР М.Л.</p>
<p>Дякую. Бондар Михайло, 119-й виборчий округ, голова підкомітету вугільної промисловості.</p>
<p>На днях нам роздали поправки, які ми вносили в бюджет на 2018 рік під номером 7000 і що стосується вугільної галузі, частково я бачу, що якісь&nbsp; поправки все-таки уряд і бюджетний комітет прийняв до уваги, але це, ну, несуттєво. Тому&nbsp; звертаюся ще раз таки і до бюджетного комітету, і до уряду, щоб в подальшому врахували всі пропозиції, які надавалися народними депутатами щодо стосовно вугільної галузі, комітетом палива і енергетики, які були пропозиції і&nbsp; по максимуму врахувати їх.</p>
<p>Тому що, попри те, що уряд вибрав напрямок все-таки створення національної вугільної компанії, де буде ліквідація державних адміністрацій і кожна шахта буде окремим юридичним підрозділом, все рівно, для цього, щоб окрема кожна шахта державна вийшла на беззбитковість в неї треба вкласти кошти, має бути оцей якраз перехідний період, де шахти зможуть реалізувати якраз закупівлю, модернізацію якраз гірничого обладнання, перехідний період для виплати заробітних плат шахтарям. Перехідний період для закупівлі індивідуального захисту і колективного.</p>
<p>Мають бути заложені кошти все-таки на добудову десятої "Нововолинської" шахти. Мають бути заложені кошти все-таки і для реструктуризації, і ліквідації збиткових підприємств. Тому ще раз наголошую уряду, бюджетному комітету, щоб пропозиції, які були подані від депутатів, від паливно-енергетичного комітету, були враховані в подальшому в розробці цього проекту Бюджету на вісімнадцятий рік. Дякую.</p>
<p>&nbsp;</p>
<p>ГОЛОВУЮЧИЙ. Вам дякую.</p>
<p>Будь ласка, у нас залишається заключний виступ від народного депутата Тетерука.</p>
<p>&nbsp;</p>
<p>14:04:48</p>
<p>ТЕТЕРУК А.А.</p>
<p>Шановна пані головуюча, шановні колеги народні депутати! Хочу подякувати своїм колегам з Радикальної партії за можливість виступити ще один раз на парламентській трибуні. Тому що питання, яке я хочу зараз підняти, воно є дуже важливим для кожного з нас.</p>
<p>Ми в "Народному фронті" і більшість, коаліція, яка працює в цьому залі і приймає важливі для країни законопроекти, чітко мотивовані, що ми маємо п'ятирічний термін, в який маємо встигнути перебудувати повністю нашу країну на європейський вектор розвитку.</p>
<p>І всі наші зусилля, які ми тут спрямовуємо, концентруємо саме в цій парламентській сесійній залі, неймовірно дратують Російську Федерацію, яка оголосила нам війну за наше право самовизначення як жити далі. І вони намагаються зробити все можливе і неможливе для того, щоб зруйнувати злагоджену роботу сесійної зали українського парламенту. Для того, щоб викликати зневірення в українського народу, що ми робимо правильні речі і посилюємо країну, і щоб бути здатними боронити свої національні інтереси, вони створюють безліч провокацій. Вони використовують не тільки корупційну складову певних політиків, збурюючи їх зневажати український народ, зневажати український парламент і блокувати його роботу.<b></b></p>
<p>Ми всі ці виклики знаємо, розуміємо і успішно протидіємо, тому що саме у цій сесійній залі ми приймаємо багато важливих законопроектів. І ми, більшість з нас прийшли у цю сесійну залу з Майдану, і тому ми будемо глибоко поважати і розуміти бажання українського народу на мирні зібрання. Це конституційне право українського народу, яке ми будемо поважати і захищати. Але ми категорично будемо засуджувати ті провокації, ганебні абсолютно провокації використовувати мирне зібрання для того, щоб бити українських поліцейських, які пройшли зону проведення антитерористичної операції і своїм життям ризикували, захищаючи нашу з вами спільну Україну. Бити народних депутатів, які йдуть працювати у цю сесійну залу, плювати їм в обличчя, намагаючись відвернути їх з цього шляху, пройти у сесійну залу і приймати важливі для країни законопроекти. Бити і спотворювати українців не вийде ні у російських агресорів, ні у тих політиканів, які намагаються використовувати будь-яку ситуацію для збурення суспільства. Приносити у цю сесійну залу будь-яку зброю, навіть димові шашки, аби заблокувати роботу парламенту, не вийде. Ми будемо успішно цьому протидіяти.</p>
<p>Я хочу сказати, що всі спроби з цих палаток Саакашвілі, як ми бачимо, зруйнувати злагоджену роботу парламенту будуть приречені на провал. Ми будемо категорично протидіяти всім спробам зробити успіх України нездоланним.</p>
<p>І ще, саме головне. Загорнутись в український прапор – не стати громадянином України, який захищає національні інтереси. Захищати інтереси окремих політиканів не значить…</p>
<p>&nbsp;</p>
<p>ГОЛОВУЮЧИЙ. 30 секунд, будь ласка.</p>
<p>&nbsp;</p>
<p>ТЕТЕРУК А.А. І тому я хочу попросити, поки що попросити: перестаньте паплюжити українські прапори, носячи їх на своїх тілах як будь-які рушники незрозумілі. Поважайте український прапор, це символ нашої держави. У мене все.</p>
<p>&nbsp;</p>
<p align=left>14:08:18</p>
<p align=left>ГОЛОВУЮЧИЙ. Дякую.</p>
<p>Шановні колеги, Ігор Шурма, який дочекався закінчення сьогоднішньої п'ятниці. 2 хвилини. І я сказала, що о 14.10 ми закриваємо засідання. Будь ласка, Ігоре.</p>
<p align=left>&nbsp;</p>
<p align=left>14:08:31</p>
<p align=left>ШУРМА І.М.</p>
<p align=left>Ігор Шурма, який дочекався до цього виступу. Ви знаєте, от де існує принцип не те, що соціальної, а політичної несправедливості. По два рази виступали, по 30 секунд додавали, а той чоловік з "Опозиційного блоку" –&nbsp; це тобі дві хвилини і виступай. Мені вистачить і дві хвилини.</p>
<p>Я звертаюся до громадян України, як завжди, з питань, які стосуються охорони здоров'я. Це стосується медичних працівників і пацієнтів.</p>
<p>Вчора був прийнятий законопроект 6327, який на сьогоднішній день іменують медичною реформою. Хочу сказати, що ніякого відношення до медичної реформи цей законопроект не має. Але потрібно прийняти одну норму. До тих пір, поки йдуть дискусії, можна дуже гостро дискутувати, відстоювати свої позиції, тут не може бути жодних образ. Але коли прийняте рішення, тоді треба переступати через власні і політичні амбіції, і братися за виконання, бо це закон.</p>
<p>От коли цей законопроект буде підписано Президентом України, я вважаю, що в даній ситуації ми маємо одну дуже корисну справу, ми маємо конкретних людей, які будуть нести політичну відповідальність за те, що цей законопроект проголосовано. Але саме основне, ми сьогодні будемо мати реальних виконавців і ми будемо знати, хто відповідає за його впровадження.</p>
<p>Цей законопроект потребує надзусиль.&nbsp; Я вам скажу, в мене є досвід роботи на рівні організації роботи закладів охорони здоров'я на рівні міста, міста Харкова, це не просте і не мале місто, і Харківської області 8 років. І я собі даю відповідь, що потрібно зробити, щоб запровадити в закон України в Україні? Так ось я вам скажу, що з 1 січня дуже мало ймовірно те, що цей законопроект запрацює. Але ця команда людей, вони на цьому настояли, вони взяли на себе відповідальність. І після того, як Президент підпише антиконституційний закон, бо там порушення 22, 49, 64 статті Конституції, вони будуть нести відповідальність за стан справ охорони здоров'я. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам, шановний пане Ігорю, що ви вклалися в регламент.</p>
<p>Шановні колеги, які дочекалися закінчення сесійного тижня в сесійній залі, я дякую вам за цей тиждень, він був не простим, але дійсно надзвичайно результативним, з точки зору тих важливих законопроектів, які стали законами і, в першу чергу, мова йде про блок медичної реформи.</p>
<p>Дозвольте вам нагадати, що наступного тижня народні депутати працюють в комітетах, комісіях і фракціях, дозвольте закликати активно працювати в комітетах, саме це є ключове робоче місце депутата і саме там має бути робота над законопроектами. Не на площах, не в наметах, а в комітетах напрацьовують законопроекти&nbsp; і&nbsp; проходять перше-друге читання.</p>
<p>У тиждень з 30 жовтня по 3 листопада народні депутати працюють з виборцями. І це також це дуже важливо. Я прошу всіх вас активно працювати в регіонах.</p>
<p>Чергове пленарне засідання Верховної Ради України відбудеться у вівторок, 7 листопада. Я сподіваюсь, 7 листопада у нас не буде ніяких асоціацій з жовтневими, соціалістичними революціями. Маємо созидать, а не разрушать.</p>
<p>І тому ранкове пленарне засідання України оголошую закритим. Дякую.</p>
<p>&nbsp;</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p align=center>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p></div>
