Стенограма пленарного засідання
16 лютого 2016
&nbsp;
<p align=center>ЗАСІДАННЯ СЬОМЕ</p>
<p align=center>Сесійний зал Верховної Ради України</p>
<p align=center>16 лютого 2016 року, 16 година 09 хвилин</p>
<p align=center>Веде засідання Голова Верховної Ради України ГРОЙСМАН В.Б.</p>
<p>&nbsp;</p>
<p>ПАРУБІЙ А.В. Шановні колеги, перерва завершена. Я прошу народних депутатів заходити в зал, займати робочі місця. Прошу Секретаріат Верховної Ради&nbsp; України запросити депутатів до залу.</p>
<p>&nbsp;</p>
<p>16:14:44</p>
<p>ГОЛОВУЮЧИЙ.</p>
<p>Шановні колеги народні депутати, ми розпочинаємо вечірнє засідання. Щойно завершили ми ще консультації.</p>
<p>Прошу всіх займати свої місця. Ми розпочинаємо розгляд питань звіту уряду, і також сьогодні ми можемо розглянути у разі, якщо будуть подані 150 підписів, питання довіри… недовіри до уряду. У зв'язку з цим потрібно буде ваше рішення, шановні колеги,&nbsp; про те, щоби ми продовжували наше засідання і розглянули цих два питання. Перше, яке включене в порядок денний, і за наслідком його розгляду, якщо буде подано 150 підписів народних депутатів України відповідно до Конституції і Регламенту, розглянути питання щодо висловлення недовіри уряду України.</p>
<p>Будь ласка, займайте свої місця, шановні колеги.</p>
<p>Будь ласка, шановні колеги, прошу підготуватись до реєстрації. Увага, займаємо свої місця, колеги. Займаємо свої місця.</p>
<p>Прошу увімкнути систему "Рада" для реєстрації народних депутатів&nbsp; України. <br></p><p><br></p>
<p>16:18:18</p>
<p>Будь ласка,&nbsp; шановні колеги,&nbsp; 354 народних депутати&nbsp; присутні у залі Верховної Ради України. Ми розпочинаємо&nbsp; наше&nbsp;&nbsp; засідання. Оголошую засідання Верховної Ради&nbsp; вечірнє, Верховної Ради України відкритим.</p>
<p>Шановні колеги, оголошення про припинення повноважень Тимчасової слідчої комісії Верховної Ради України&nbsp; з питань розслідування&nbsp; обставин&nbsp; розкрадання державних коштів під час надання послуг&nbsp; зі збирання&nbsp; небезпечних відходів гексахлорбензолу в Калуському районі Івано-Франківської&nbsp; області&nbsp; у&nbsp; 11-14-му роках. Відповідно до законів України&nbsp; я оголосив&nbsp; це на&nbsp; пленарному засідання Верховної Ради України.</p>
<p>І так, шановні колеги, є пропозиція зараз підтримати голосуванням 226 голосів, увага, що ми розглядаємо звіт уряду. Якщо&nbsp; 150 депутатів буде внесено питання про висловлення&nbsp; недовіри уряду, ми теж сьогодні&nbsp; розглянемо це питання.&nbsp; Чому я&nbsp; про це говорю? Тому що&nbsp;&nbsp; зараз у&nbsp; нас є дві години пленарного засідання, якщо нам&nbsp; потрібно&nbsp; буде продовжити це засідання, то я зараз хотів би зараз це&nbsp; проголосувати, бо це є процедурне питання. Всі зрозуміли, про що&nbsp; мова іде?&nbsp;&nbsp;&nbsp;&nbsp;&nbsp;</p>
<p>Наголошую, сьогодні у нас є розгляд в порядку денному звіту уряду. Якщо тим часом поступить підписи 150 депутатів про висунення недовіри, це питання теж буде сьогодні розглянуто.</p>
<p>Колеги, ще раз наголошую на тому, ми зараз розглядаємо з вами звіт уряду. Якщо буде внесено зараз подання 150 депутатів на розгляд недовіри, резолюції недовіри уряду, нам треба подовжити засідання вечірнє Верховної Ради до розгляду цього питання. От саме цю пропозицію я хочу поставити на голосування, щоб я мав право за вашим голосуванням продовжити засідання Верховної Ради України для розгляду недовіри уряду, якщо поступить відповідне подання. Приймається така пропозиція? Про продовження завершити наше засідання вечірнє цими двома питаннями. Прошу підтримати цю пропозицію. Прошу голосувати.</p>
<p>Займіть свої місця, будь ласка. 226 голосів, будь ласка.</p>
<p>&nbsp;</p>
<p>16:21:49</p>
<p>За-238</p>
<p>Олег Ляшко, хвилина.</p>
<p>&nbsp;</p>
<p>16:22:00</p>
<p>ЛЯШКО О.В.</p>
<p>Олег Ляшко, Радикальна партія. Шановний Володимире Борисовичу, шановні колеги народні депутати, я пропоную повернутися до розгляду питання, яке ми обговорили і розглянули до обіду – 3700, проголосувати його за основу і в цілому, і навести лад не лише в уряді, а лад у політиці і лад у політичних партіях. Прошу підтримати.</p>
<p>&nbsp;</p>
<p>ГОЛОВУЮЧИЙ. Шановні колеги народні депутати, ваша увага.</p>
<p>Я отримав лист на ім'я Голови&nbsp; Верховної Ради України за підписом керівників п'яти фракцій: Ляшко Олег, Олег Березюк, Максим Бурбак,&nbsp; Соболєв Сергій ("Батьківщина"), Юрій Луценко – з вимогою повернутись до розгляду до законопроекту 3700. Це принципова позиція цих керівників&nbsp; п'яти фракцій.</p>
<p>Тому зараз, шановні колеги, зараз на вимогу п'яти фракцій, я вам зачитав цей лист, от він оригінал, я поставлю цю пропозицію на голосування. За повернення до&nbsp; розгляду 3700. Визначайтесь голосуванням. Голосуємо.</p>
<p>&nbsp;</p>
<p>16:23:29</p>
<p>За-217</p>
<p>Увага, колеги, мова йде про повернення. Я бачу. Дивіться, я дуже добре чую, колеги. Мова йде про те, що&nbsp; п'ять фракцій звернулись до&nbsp; Голови Верховної Ради. Я бачу.</p>
<p><i>(Шум у залі)</i></p>
<p>&nbsp;Займіть свої місця і заспокойтесь, врешті-решт! Займіть свої місця, будь ласка.&nbsp; Займіть свої місця.</p>
<p>Пропозиція п'яти фракцій… І напівтону нижче, будь ласка. Пропозиція п'яти&nbsp; фракцій повернутись до розгляду питання 3700, бо цей лист, от п'ять підписів оригінали, і давайте… 3700 за повернення. Прошу голосувати. Він не підписаний закон. Голосуємо за повернення – 3700.</p>
<p>&nbsp;</p>
<p>16:24:39</p>
<p>За-230</p>
<p>Ми повернулись. І пропозиція голосувати за&nbsp; основу і в цілому з пропозиціями Івана Крулька і Олега Ляшка. Це розповсюджується на депутатів цього&nbsp; скликання, тільки на списки цього скликання, за основу і в цілому голосуємо, відповідно до тих пропозицій, які були надані. Голосуємо.</p>
<p>&nbsp;</p>
<p>16:25:07</p>
<p>За-222</p>
<p><i>(Шум у залі)</i> Увага, колеги! Увага, колеги! Є пропозиція… <i>(Шум у залі)</i></p>
<p>Колеги, ще раз: за наполяганням п'яти фракцій я ставлю на голосування повернутися – 3700. Готові? <i>(Шум у залі)</i> Не зривайте звіт уряду, я вас прошу! Не зривайте… <i>(Шум у залі)</i> Займіть свої&nbsp; місця! Займіть свої місця!</p>
<p>3700, за повернення. Голосуємо!</p>
<p>&nbsp;</p>
<p>16:26:21</p>
<p>За-238</p>
<p>За основу та в цілому, повернулися. Відповідно до попереднього рішення – голосуємо! –&nbsp; і тієї стенограми, яку оголошував Іван Крулько і Олег Ляшко, з техніко-юридичними правками. Голосуємо.</p>
<p>&nbsp;</p>
<p>16:26:44</p>
<p>За-236</p>
<p>Закон ухвалено. Дякую, шановні колеги.&nbsp;</p>
<p>Ідемо далі. Ви з'ясовуйте і влаштовуйте дискусії… <i>(Шум у залі)</i> Влаштовуйте дискусії у себе на фракціях. У себе на фракціях.</p>
<p>Ідемо далі. Ідемо далі. Ідемо далі.</p>
<p>236, закон ухвалено. <i>(Шум у залі)</i></p>
<p>Колеги! Колеги, займіть всі свої місця, будь ласка, і не зривайте звіт уряду!</p>
<p>Займіть свої місця, врешті-решт!</p>
<p>&nbsp;</p>
<p>ГОЛОС ІЗ ЗАЛУ. <i>(Не чути) </i></p>
<p>&nbsp;</p>
<p>ГОЛОВУЮЧИЙ. Зареєструйте постанову, і ми її розглянемо. Все, на місця.</p>
<p>Шановні колеги, у нас з вами внесено проект постанови. <i>(Шум у залі)</i>&nbsp; Шановні колеги, нам внесено проект закону, точніше, проект Постанови: звіт Кабінету Міністрів України про хід і результати виконання Програми діяльності Кабінету Міністрів України. Для того, щоб ми почали розглядати звіт Кабінету Міністрів України, нам потрібно зараз зайняти всім свої місця і розпочати....</p>
<p>Шановні колеги, будь ласка, звіт Кабінету Міністрів України. Будь ласка, не зривайте звіт. Заспокоїлись, зайняли свої місця. Будь ласка, сідайте.</p>
<p>Слухайте, є 5 фракцій парламенту, вони підписали звернення. Я його поставив на голосування. На фракціях розбирайтеся: хто за що голосує.</p>
<p>Будь ласка, займайте свої місця і понижайте градус, бо зараз будуть важливі питання. Будь ласка. Все, будь ласка, сідайте, займайте свої місця. Порядок денний&nbsp; у нас наступний. Слухайте, ви... Значить, я вас попереджаю, якщо ви зараз не будете дотримуватися тиші, я закрию засідання. <i>(Шум у залі)</i>&nbsp; Ні? Все! Тоді заспокоїлись! Заспокоїлись! <i>(Шум у залі)</i> Заспокоїлись! Заспокоїлись, будь ласка!</p>
<p>Запрошую… Значить, у нас з вами по Регламенту: доповідь Прем'єр-міністра – до 30 хвилин, співдоповідь комітету – 5 хвилин, до 5 хвилин; інші комітети - за бажанням я проведу реєстрацію, - письмово 11 комітетів, хто по черзі зареєстровані на співдоповіді; обговорення звіту – до 55 хвилин, по 5 хвилин від керівників фракцій і груп українського парламенту.</p>
<p>Далі, шановні колеги. Виступи народних депутатів України – по 3 хвилини на виступ. І далі ми вже будемо розглядати сам проект Постанови про оцінку роботи, оцінку діяльності Кабінету Міністрів України.</p>
<p>Будь ласка, шановні колеги народні депутати, прошу сконцентруватись. Ми розпочинаємо звіт уряду. Дякую, шановні колеги.</p>
<p>Запрошую до доповіді Прем'єр-міністра України Арсенія Петровича Яценюка. Давайте привітаємо. <i>(Оплески)</i></p>
<p>&nbsp;</p>
<p>16:31:40</p>
<p>ЯЦЕНЮК А.П.</p>
<p>Вельмишановний пане Голово, шановні народні депутати України! Хочу подякувати від імені уряду України за можливість вкотре звернутись до членів українського парламенту і відзвітувати за рік діяльності роботи Кабінету Міністрів України.</p>
<p>Хотів би розпочати з того, що, в принципі, за всю історію українського парламенту це перший річний звіт Кабінету Міністрів України перед Верховною Радою України. Відповідно до процедури ми передали звіт до профільних комітетів за 15 днів перед початком&nbsp; розгляду цього питання. І я вдячний членам парламенту за те, що вони активно вивчали цей звіт. Наші міністри, спільні наші міністри, відвідували засідання профільних комітетів. І таким чином, можна констатувати, що звіт Кабінету Міністрів України повністю відповідає регламентній і конституційній процедурі.</p>
<p>Наш уряд був сформований рік тому. Наш уряд був сформований рік тому парламентською коаліцією. Тоді до парламентської коаліції входило 5 фракцій, зараз до парламентської коаліції фактично входить 4 фракції, проте міністри від всіх фракцій, окрім фракції, яка покинула парламентську коаліцію, представлені в цьому спільному коаліційному уряді.</p>
<p>Основою діяльності уряду були Коаліційна угода, яка підписувалася за результатами парламентських виборів і метою якої було формування, справді, проєвропейської коаліції, проєвропейської більшості і проєвропейського Кабінету Міністрів. За результатами підписання Коаліційної угоди була затверджена Програма дій Кабінету Міністрів. Тому я хотів би відзвітуватися по кожному пункту затвердженої парламентом України і підтриманої парламентською коаліцією Програми дій уряду. Я дозволю собі не використовувати політичну риторику, а на сьогоднішньому звіті вести мову виключно цифрами і фактами.</p>
<p>Почну з того, що уряд чудово усвідомлює, що зроблено багато, але&nbsp; ще набагато більше треба було би зробити. І ми готові до цієї роботи і про це наприкінці доповіді я проінформую членів парламенту.</p>
<p>Які ключові завдання&nbsp; ставив для себе уряд країни протягом останніх 12 місяців? Перше, основне завдання, це була фінансово-економічна стабілізація. Країна була в боргах, в країні не було коштів на казначейському рахунку, не було чим платити зарплати і&nbsp; пенсії, бюджет був повністю розбалансований. Тому перше і основне завдання – це соціально-економічна стабілізація.</p>
<p>Друге. Це питання національної безпеки&nbsp; і оборони. Ми&nbsp; з нуля почали формувати українське військо і тому необхідно проводити було як реформу національної&nbsp; безпеки і оборони, так і в першу чергу боротися на східному фронті проти російської військової агресії.</p>
<p>І третій блок, це блок покрокових складних, але правильних реформ у всіх секторах економіки: в соціальному, в безпековому, в економічному, питаннях дерегуляції, питаннях управління державною власністю, формування нових інститутів по боротьбі з корупцією.</p>
<p>Я розпочну з безпекових питань. Урядом разом з парламентською коаліцією була оголошена нова безпекова політика. Парламентом було прийнято рішення про відмову від так званого позаблокового статусу, який був не що інше, як хабар Російській Федерації за те, щоб Україна відмовилась від своєї перспективи стати членом НАТО. Тому наш курс, курс українських Збройних Сил на повноцінне членство в альянсі був забезпечений відповідними реформами і відповідним фінансуванням.</p>
<p>Коротко по цифрам фінансування. Якщо в минулому році загальний обсяг фінансування склав практично 96 мільярдів, то на поточний рік ми збільшили це фінансування до 113 мільярдів. 100 тисяч нових шоломів і бронежилетів, 34 тисячі нових зразків озброєнь на озброєння українських Збройних Сил, прийнята низка нового модернізованого українського і імпортного озброєння, проводиться широка реформа українських Збройних Сил, починаючи з логістики, забезпечення української армії, і закінчуючи фінансуванням Збройних Сил.</p>
<p>Окремо зазначу, що в минулому році ми пішли по шляху підвищення соціальних стандартів і заробітних плат для українських військовослужбовців, які несуть службу в зоні антитерористичної діяльності. В поточному році, і дякую за підтримку парламенту, уряду і парламенту вдалося знайти кошти на те, щоб подвоїти розмір грошового забезпечення для українських Збройних Сил.</p>
<p>В рамках реформи в українській армії. Армія одна з перших перейшла на електронні закупівлі. І тільки завдяки цьому близько 200 мільйонів гривень в минулому році вже було зекономлено на тому, що торги щодо придбання майна і матеріально-технічного забезпечення Збройних Сил країни були проведені в прозорому режимі.</p>
<p>Окремо хотів би зазначити про те, що уряд виконує свою соціальну функцію щодо українських військовослужбовців, які служили в зоні АТО і демобілізувалися. Близько 160 тисяч українських військовослужбовців вже сьогодні отримали статус учасника антитерористичної операції. Разом з нашими партнерами по НАТО ми створили 6 трастових фондів, які проводять реформи в кожному окремому секторі національної безпеки і оборони, починаючи з тренування і обмундирування українських військовослужбовців і закінчуючи новою модерновою логістикою.</p>
<p>Завдання уряду і країни полягає в тому, щоби Збройні Сили України фактично стали членами НАТО. Це означає, що всі стандарти, які запроваджені в українських Збройних Силах повинні відповідати стандартам Північноатлантичного альянсу. В рамках безпекової політики урядом була розпочата програма "Європейський вал". Накінець-то Україна почала будувати кордон з Російською Федерацією. Загалом було побудовано більше 200-т кілометрів протитанкових рвів, більше 70 кілометрів огорож, 32 вежі, встановлено декілька пунктів електричного контролю за державним кордоном. Поки що ми виконали тільки близько 20 відсотків тих робіт, які необхідно зробити на державному кордоні. Загальний обсяг, який необхідно збудувати, – це 2 тисячі кілометрів, 400 кілометрів з яких ми сьогодні не контролюємо в силу російської агресії.</p>
<p>В рамках нашої безпекової політики Україна зайняла дуже активну позицію щодо притягнення Російської Федерації до міжнародно-правової відповідальності за незаконну анексію Криму, за російське вторгнення на територію Донецька і Луганська і за незаконну окупацію частини території України.</p>
<p>До Європейського суду з прав людини подана низка позовів проти Російської Федерації. Також український уряд працює над тим, щоб притягнути Росію до відповідальності в міжнародному суді Організації Об'єднаних Націй за порушення Міжнародної конвенції про боротьбу з тероризмом. Нами як українською державою отримана широка підтримка міжнародної спільноти щодо запровадження санкцій проти держави-агресора. Сполучені Штати Америки, Європейський Союз, країни "Великої сімки" <a name=_GoBack></a>запровадили проти Росії фінансові, економічні, персональні і секторальні санкції.</p>
<p>Окремо урядом було запропоновано парламенту прийняти Закон про санкції, і вперше за історію країни у нас з'явився міжнародно-правовий механізм притягнення будь-якої держави, яка є державою-агресором, а сьогодні це держава-агресор є Російська Федерація, до відповідальності і накладення відповідних санкцій. Рішенням Ради безпеки і оборони України були запроваджені так само персональні і секторальні санкції по відношенню до російських компаній і до російських громадян, на кшталт тих, які були запроваджені останнім часом, коли Україна, в тому числі заборонила російським авіакомпаніям користуватися українським простором, авіаційним простором.</p>
<p>В рамках нашої нової безпекової політики також була запроваджена нова інформаційна політика. Ми вдячні парламенту за прийняття Закону України про іномовлення. Українська інформаційна політика зараз бореться з російською пропагандою, яка є фактично застилим своїм… геббельсівська пропаганда тільки в російській інтерпретації.&nbsp;&nbsp;</p>
<p>Другий блок питань, який безпосередньо пов'язаний в цілому з соціально- економічним становищем країни і фінансуванням української армії, це українська економіка. Ми знаходились і знаходимося у надзвичайно складних економічних умовах. Країна втратила п'яту частину економічного потенціалу держави внаслідок анексії Криму, внаслідок захоплення Донецька і Луганська. Війна витягує з України мільярдні кошти. Війна відлякує інвесторів. Тому у поточній ситуацій зобов'язані були приймати дуже активні дії для того, щоби стабілізувати українську економіку.</p>
<p>Так, ситуація залишається складною, але є перші ознаки стабілізації економіки. Вперше за два останні роки третій і четвертий квартал минулого року продемонстрували позитивну динаміку росту валового внутрішнього продукту. У третьому кварталі зростання було 0,5 відсотка. Вчора наше агентство статистки оприлюднило останні результати щодо четвертого кварталу минулого року. Ріст економіки в&nbsp; четвертому кварталі склав 1,5 відсотка. Я далі скажу про економічні перспективи на&nbsp; 2016 рік. Ми прогнозували економічне зростання у поточному році на рівні&nbsp; 2 відсотків. Проте низка нових викликів, які з'явилися у світі, можуть підкоригувати наші&nbsp; прогнози.</p>
<p>Я хотів би також зупинитися на фіскальному дефіциті, на дефіциті&nbsp; публічних фінансів. Якщо в 2014 році&nbsp; загальний обсяг дефіциту публічних фінансів складав більше 10 відсотків за методологією&nbsp; Міжнародного валютного фонду, то&nbsp; 2015 року нам вдалось скоротити&nbsp; дефіцит публічних фінансів в 5 разів. І сьогодні ця цифра складає 2,1 відсотка.&nbsp;</p>
<p>Завдяки нашій спільній роботі з&nbsp; парламентом, завдяки спільній роботі уряду вдалось&nbsp; певним чином і покращити бізнес-середовище в країні.&nbsp; Найкращий показник – це&nbsp; звичайно іноземні інвестиції. Тут у&nbsp; минулому році був притік іноземних інвестицій, як правило, виключно в банківській сектор. Але поки що ми не можемо зазначити, що в минулому році іноземний інвестор прийшов&nbsp; в Україну з тим, щоб далі&nbsp; розвивати економіку, надто багато викликів&nbsp; і надто багато&nbsp; невирішених проблем. Проте ті регуляції, які ми з вами спільно провели – дерегуляція української економіки, покращення бізнес-середовища, дали можливість піднятися&nbsp; Україні у світовому рейтингу Doing Business in&nbsp; Ukraine на&nbsp; 29 пунктів.</p>
<p>Щодо нашої з вами спільної податкової реформи і тих заходів, які необхідно робити для&nbsp; покращення бізнес-середовища. Ми з вами провели надто складні перемовини щодо необхідності проведення податкової реформи, але дуже&nbsp; добре, коли ми вміємо&nbsp; знаходити компроміси. Україна скоротила кількість податків в двічі. Нагадаю, що&nbsp;&nbsp; у нас було&nbsp; 22 різних ставки податків, сьогодні&nbsp; їх залишилось&nbsp; 11. Частина&nbsp; з цих податків була скасована, частина&nbsp; з цих податків були злиті в&nbsp; один єдиний податок.&nbsp; Проте одна з ключових податкових змін, яка відбулася&nbsp; в минулому році, це&nbsp; двократне зменшення єдиного соціального внеску. Це про те, що говорилось протягом 20 років, але так ніхто і не спробував це реально вирішити. Ми розуміли всі ризики, пов'язані з прийняттям рішення про двократне зменшення податку на заробітну платню. Перший ризик і основний ризик – це Пенсійний фонд країни. У зв'язку з тим, що дефіцит Пенсійного фонду є доволі високий, мова йде про те, що уряду необхідно знайти 100 мільярдів гривень на фінансування дефіциту Пенсійного фонду.</p>
<p>Проте, уряд вдвічі зменшив разом з парламентом єдиний соціальний внесок. Це реальний крок до детінізації заробітних плат, з одного боку, а, з іншого боку, це реальний крок до підвищення заробітних плат і соціальних стандартів.</p>
<p>Я хотів би повідомити парламенту про перші оцінки того, як зараз виконується наповнення бюджету щодо єдиного соціального внеску. Якщо рахувати арифметично, то ми повинні були би очікувати, що в нас буде падіння доходів єдиного соціального внеску вдвічі, так як ми вдвічі скоротили ЄСВ. Але останні дані засвідчують про те, що показник надходжень по єдиному соціальному внеску в порівнянні з минулим роком складає 86 відсотків. Тобто пішов процес детінізації і пішов процес того, що людям почали платити публічні і чесні заробітні платні, а не заробітні платні в конвертах.</p>
<p>Окремо зупинюсь на питання дерегуляції. Ми пройшли етап по скороченню низки контролюючих і перевіряючих органів. Ми їх скоротили вдвічі. Проте, низка контролюючих органів ще і зараз залишається далі на папері, тому що система має серйозний супротив. Ми вдвічі скоротили кількість дозволів і ліцензій. Було 56 дозволів і ліцензій, зараз їх залишилося 30.</p>
<p>В реформі Державної фіскальної служби, на чому я окремо зупинюсь, ми зробили суттєві кроки, в першу чергу, це кроки по скороченню кількості фінансових інспекцій на місцях. Зараз така кількість інспекцій складає 161 при тому, що було їх 311 і ми далі рухаємось по системі оптимізації структури Державної фіскальної служби.</p>
<p>Ми дякуємо парламенту за прийняття нового законодавства про&nbsp; Антимонопольний комітет України, який забезпечує більшу прозорість і незалежність діяльності антимонопольних органів, так як монополії є суттєвою проблемою на шляху створення конкурентної і ефективної економіки.</p>
<p>ПДВ. Було багато дискусій&nbsp; про те, чи вводити&nbsp; систему адміністрування податку на додану вартість, чи ні. У нас тут, у парламенті, були різні точки бачення. Але ми з вами спільно ввели нову систему адміністрування ПДВ. Завдяки цій системі нам вдалося мінімум протягом&nbsp;&nbsp; кожного місяця додатково збирати&nbsp; близько 2 мільярдів ПДВ, при цьому не дати&nbsp; можливості шахраям і фінансовим аферистам, використовуючи недосконалу схему адміністрування ПДВ, витягувати кошти з державного бюджету.</p>
<p>Завдяки нашим спільним зусилля при прийнятті законодавства про бюджет ми разом з вами пішли далі, коли запроваджені нові реєстри по відшкодуванню ПДВ, які дають можливість експортерам і чесним бізнесменам&nbsp; фактично в автоматичному режимі відшкодовувати&nbsp; податок на додану вартість.</p>
<p>Перейду до політики державного управління. Окремо також хотів би зазначити, що спільно з парламентом було прийнято рішення про затвердження нового Закону України "Про державну службу". Це революційний закон, який запроваджує нову систему управління державою. У такій&nbsp; системі управління державою вводяться державні секретарі у відповідних міністерствах, а також державні службовці будуть обиратися на прозорих і конкурсних умовах. Ключовий елемент, який потрібен бути в реформі державної служби, – це заробітна платня для державного&nbsp; службовця.</p>
<p>Два дні тому я підписав листа до наших європейських партнерів з&nbsp; проханням того, щоб на цей перехідний період, коли в Україні складна економічна ситуація, Європейський Союз допоміг і створив фонд безпосередньо для державних службовців, щоб збільшити розміри заробітних плат у державній службі. Це є ще один елемент, яким чином&nbsp; боротися з корупцією&nbsp; у державному секторі&nbsp; економіки.</p>
<p>Окремо у політиці державного управління – це децентралізація. Процес децентралізації почався в уряді тоді, коли чинний Голова Верховної Ради&nbsp; України обіймав посаду віце-прем'єр-міністра&nbsp; країни. Тоді ми розпочали реальні зміни і реальну децентралізацію.</p>
<p>Розпочали ми з фінансової децентралізації. Були скептики, які казали про те, що новий Бюджетний кодекс не запрацює, які казали про те, що це тільки доходи на папері, але не реальні доходи, які отримає місцева громада. Треба говорити тільки цифрами і фактами. Факт наступний: доходи місцевих бюджетів у минулому році зросли на 42,5 відсотки. Факт наступний: у грошовому виразі це плюс 24 мільярди гривень, які поступили до місцевого самоврядування, які відправили на лікарні, школи, дороги, інфраструктуру і на виконання функцій місцевого самоврядування.</p>
<p>Ми провели дуже серйозну, спільну з вами роботу по дерегуляції по відкриттю реєстрів і по передачі, фактично, бізнес-дерегуляції на місцях. Така регуляторна функція передбачає те, що в Україні створюються і далі центри надання адміністративних послуг. Я окремо хочу відзначити позицію Міністерства юстиції про те, що Міністерство юстиції передало свої функції, які раніше трималися десятками років виключно в центрі з тією метою, щоб контролювати все і збирати гроші з усього. Воно передало ці функції по реєстрації підприємництва, бізнесу, видачі різного&nbsp; виду довідок і сертифікатів безпосередньо на місцях.</p>
<p>І з цієї трибуни я закликаю органи місцевого самоврядування скористатися цим, так як відповідно до законодавства вже 7 тисяч нотаріусів&nbsp; скористалися цим, і це дає можливість людині не їхати в область, не їхати в Київ, а у себе там, де він проживає, отримати сервіс і послугу від держави.</p>
<p>Ми в поточному році в бюджеті забезпечили фінансування 159-и об'єднаних територіальних громад, і цей процес піде далі.</p>
<p>В минулому році ми&nbsp; спільно з вами прийняли рішення про&nbsp; формування державного фонду регіонального розвитку про видачу субвенцій на соціально-економічний розвиток відповідним регіонам. Загальний обсяг коштів, який пішов на ці програми, складає 3,3 мільярда гривень. 844 об'єкта в різних містах і селах були побудовані, в тому числі і завдяки позиції політичних партій і депутатів-мажоритарників, так як це був публічний, прозорий процес визначення проектів, які необхідні для конкретної територіальної громади. Але цей процес треба продовжувати далі.</p>
<p>Наприклад, дуже чудовий приклад нашої спільної співпраці по зміні системи державного управління, це тоді, коли ми тут, в парламенті, прийняли рішення про те, як профінансувати дороги. Дорога Львів - Івано-Франківськ накінець-то з'явилася, і це було спільне рішення всіх членів парламенту, і уряд це зробив. І ми далі будемо&nbsp; продовжувати будувати дороги і вкладати кошти в конкретну інфраструктуру.</p>
<p>Нова енергетична політика. Шановні члени парламенту, я вас хочу привітати з тим, що ви є той парламент, і ми є той політичний клас і та коаліція, яка вперше за всю історію української незалежності не купила у Російської Федерації протягом зими жодного кубічного метру газу. <i>(Оплески) </i></p>
<p>&nbsp;</p>
<p>ГОЛОСИ ІЗ ЗАЛУ.&nbsp; Ура!</p>
<p>&nbsp;</p>
<p>ЯЦЕНЮК А.П. Зараз, зараз в наших резервах знаходиться більше 10 мільярдів кубічних метрів газу. Якщо зрівняти це з показником минулого року, то це на 2 мільярди кубічних метрів газу більше, ніж було в минулому році. Завдяки нашій програмі енергоефективності нам вдалося зменшити споживання природнього газу на 20 відсотків. Це 20 відсотків менше грошей, які пішли на рахунки російського "Газпрому", за які російський "Газпром" купує танки, літаки і фінансує свою армію разом з кремлівським режимом і це є наше досягнення. <i>&nbsp;</i></p>
<p>В енергетичному секторі нам також накінець-то вдалося відмовитися від посередників, газових олігархів і різного роду тіньових схем, які існували в українському газово-енергетичному секторі.</p>
<p>Зараз українська компанія НАК "Нафтогаз" купує природний газ виключно за прозорими і публічними контрактами у країн-членів Європейського Союзу і у провідних шести найбільших європейських компаній. Ціна, за якою ми купуємо в Європі, нижче, ніж та ціна, яку нам запропонував російський "Газпром".</p>
<p>Окремо хотів би відзначити, що Україна розпочала судові спори ще минулого року проти російського "Газпрому" по двох контрактах. Перший – це контракт купівлі-продажу. Україна вимагає з Російської Федерації 14 з половиною мільярдів доларів США. Другий – це транзитний контракт, відповідно до якого Україна вимагає від російського "Газпрому" 8,2 мільярда доларів США. Позови розглядаються в Стокгольмському арбітражному суді.</p>
<p>Я не хочу бігти наперед, але сподіваюсь, що до кінця поточного року відповідні рішення Стокгольмським арбітражним судом будуть винесені на нашу користь, тому що в нас правильна позиція.</p>
<p>Ми спільно з вами в рамках нашої енергетичної політики змінили ставки ренти на видобуток природного газу. Є два перспективних плани. Якщо ми будемо активно рухатися по шляху реформ, якщо ми будемо активно запроваджувати заходи енергоефективності, то ми в стані протягом вже 5 років стати енергетично незалежною державою і виключно покладатися на власні ресурси природного газу.</p>
<p>Нам вдалося утримати високу ставку для так званої "Спільної діяльності", тому що це темна і це фальшована схема. І ми вкотре закликаємо тих, які вкрали ліцензії, ще раз усвідомити, що іншого шляху не буде. Ставка 70 відсотків є, була і буде залишатися. Виключно прозорі контракти і виключно прозорі угоди про розподіл продукції.</p>
<p>В енергетичному питанні уряд найбільше критикували… Уряд взагалі критикують постійно, і це нормально, ми за це звикли, і ми вам за це щиро дякуємо. Але уряд критикували за нашу тарифну політику. Так, ми&nbsp; змінили тарифи, і ми пішли по шляху того, щоби поставити ринкові тарифи в цілому по країні.&nbsp; Нам вдалося на першому етапі забезпечити так звану пільгову норму для громадян України, яка складає 200 кубічних метрів на період опалювального сезону. Ми усвідомлювали про те, що&nbsp; багато мільйонів українців будуть не в стані заплатити такі високі тарифи. Саме тому був запроваджений інститут субсидій, і&nbsp; в "Соціальній політиці" я на цьому зупинюсь. Але ті, хто потребують&nbsp; допомоги від держави, вони отримали субсидії, а ті, хто багато заробляють, мають великі хати і повинні економити і не повинні витягувати гроші з кишені бідної людини, повинні звикнути до того, що&nbsp; це – ринковий тариф, треба менше споживати газу і треба запроваджувати заходи енергоефективності.</p>
<p>Окремо в енергетичній політиці зупинюся на одному з найбільших ризиків для України. Такий ризик є будівництво "Північного потоку", а точніше другої лінії "Північного потоку". І я публічно звернувся&nbsp; до наших європейських партнерів з тим, щоби&nbsp; "Північний поток" був заблокований.</p>
<p>Що означає будівництво "Північного потоку" для України і для Європи в цілому? Це означає, що російська мета полягає в наступному: здати на металобрухт українську газотранспортну систему, обійти Україну, позбавити Україну, Словаччину і Польщу мільярдних доходів від транзиту газу і фактично створити ще одну монополію на енергетичному ринку Європейському Союзу. Низка країн-членів ЄС уже виступили з жорсткою критикою будівництва "Північного потоку". Європейська комісія почала розглядати питання щодо доцільності будівництва "Північного потоку". "Північний поток" повинен бути заблокований. Це загроза національній і енергетичній безпеці України і низки країн-членів Європейського Союзу.</p>
<p>Українська газотранспортна система є модернізованою, вона може отримати інвесторів від наших західних партнерів, це найкоротший і найдешевший шлях транспортування газу до країн-членів Європейського Союзу. І ми довели протягом останніх років, що Україна є надійний транзитер, і ми залишимося надійним транзитером. І певні, що наші європейські партнери готові підтримувати Україну і насправді європейські принципи енергетичної незалежності.</p>
<p>Окремо хотів би зупинитися на питанні управління об'єктами державної власності і подякувати парламенту за щойне прийняття закону України, який дає можливість розпочати прозору процедуру приватизації.</p>
<p>В минулому році нами була заблокована процедура приватизації Одеського припортового заводу, тому що було зрозуміло, що ніякий не приватний інвестор, а місцевий олігарх один чи другий прийде, купить 5 відсотків і, таким чином, віджене реальних іноземних інвесторів від приватизації об'єктів державної власності.</p>
<p>Другий блок, який стосується управління тих об'єктів, які зараз не можуть бути приватизовані, але де необхідна зміна системи менеджменту і системи управління таких компаній. В минулому році вперше за допомогою USAID і наших західних партнерів з'явився звіт про роботу 100 найбільших українських державних компаній. Тобто публічна фінансова звітність 100 найбільших державних компаній була оприлюднена.</p>
<p>Ми в минулому році започаткували так званий номінаційний комітет. Номінаційний комітет по призначенню керівників державних компаній. 277 керівників державних компаній було призначено через номінаційний комітет.</p>
<p>В чому була мета і є мета створення такого номінаційного комітету? Я вважаю, що ні уряд, ні міністри, ні Прем'єр, ні політики, ні адміністрація, ні будь-хто інший не повинні мати відношення до призначення державних керівників і до безпосереднього управління об'єктами державної власності. Завдання – це створення незалежного номінаційного комітету, де 5 осіб є незалежні. Прозорий конкурс, як проводився конкурс по низці державних компаній, і призначення таких керівників з конкретними KPI для такого керівника. Я можу тут відзначити, наприклад, хороший приклад, один з найкращих прикладів, це реформування НАК "Нафтогаз України". Інститут незалежних членів спостережної ради, інститут фактично незалежного директора і повна деполітизація. і відсутність будь-яких політичних впливів на одну з найбільших державних компаній. Нам вдалося спільно з вами повернути контроль над компанією "Укрнафта". І після проведених зборів акціонерів туди призначений новий керівник компанії "Укрнафта". І уряд в минулому році накінець-то за 5 років вперше отримав дивіденди від компанії "Укрнафта" в розмірі 1 мільярд 780 мільйонів гривень.</p>
<p>Проте фінансова стабілізація компанії "Укрнафта" далека від досконалості. І треба буде вживати спільних заходів для того, щоб компанія, де 51 відсоток належить державі, залишалась ефективною, не дивлячись на ціну на нафту 30 доларів, що є вкрай складно для будь-якої енергетичної і нафтової компанії.</p>
<p>Уряд розпочав перевірку 20 державних компаній. І Державна фінансова інспекція, а точніше зараз нова Державна аудиторська служба проводить відповідну роботу. Нова продовольча політика. Я хотів би коротко проінформувати вас про те, що було досягнуто в минулому році. В минулому році Україна продемонструвала рекордний обсяг експорту – 35 мільйонів тонн зернових. Загальний обсяг коштів, який отриманий від експорту української аграрної продукції, складає 11 мільярдів доларів США. Це валюта в країну і це фінансова стабілізація країни в тому числі.</p>
<p>Що нам вдалося зробити? Російська Федерація, як і очікувалося, за те, що Україна зробила свій європейський вибір, за те, що Україна підписала угоду про зону вільної торгівлі і почала її виконувати з Європейським Союзом, ввела торговельне ембарго проти українських товарів. Україна відповіла контрзаходами, проте, нам необхідно шукати нові ринки.</p>
<p>Хочу привітати членів парламенту з тим, що після того, як ви ратифікували Угоду про політичну асоціацію і економічну інтеграцію з Європейським Союзом, 10 українських аграрних компаній вже зайшли на європейський ринок, який є дуже конкурентний і дуже складний. Тому що, як правило, конкуренція в аграрному секторі найсильніша, але це вже зроблено.</p>
<p>Далі ми шукаємо і диверсифіковуємо ринки. Ми суттєво зменшили, фактично в чотири рази, залежність української економіки від Росії. Частка експорту до Російської Федерації в аграрному секторі всього-на-всього складає 2 відсотка. Зараз вже 9 країн це є нові ринки для української товарної продукції – це ЄС, Ізраїль, Саудівська Аравія, і я окремо відзначу, Китай. Так само рекордні обсяги експорту до Китаю у поточному році.</p>
<p>"Новий світ", який є українським брендом, ми відвоювали, і зараз українське шампанське "Новий світ", яке знаходиться в Криму,&nbsp; тому що Крим – це Україна, розливається в Україні, і це наша торгівельна марка.&nbsp;</p>
<p>По підтримці аграрного сектору. У цьому році змінилася система підтримки аграрного сектору. У минулому році весь ПДВ йшов безпосередньо аграріям. У цьому році ми знайшли з вами компроміс через складний діалог, яким чином підтримати аграріїв, але тих 300 мільйонів гривень, які були на компенсацію процентної ставки для українських аграріїв, дали можливість залучити аграрному сектору близько 8 мільярдів гривень кредиту, у тому числі і малим фермерським господарствам. Близько 2 мільярдів коштів – це були кошти від наших європейських партнерів, західних партнерів як донорські кошти на розвиток малого і середнього підприємництва в аграрному секторі. Україна займає перше місце серед всіх країн світу по олії, Україна займає перше місце по меду, Україна займає третє місце по зерновим.</p>
<p>Щодо соціальної політики.</p>
<p>Не дивлячись на те, що ситуація була вкрай складна, уряду вдалось&nbsp; своєчасно виплачувати всі заробітні платні і пенсії протягом останніх&nbsp; двох років. Уряду&nbsp; у минулому&nbsp; році разом з парламентом вдалось підвищити&nbsp; соціальні&nbsp; стандарти на&nbsp; 13 і&nbsp; 19 відсотків відповідно.&nbsp; Ми спільно з вами&nbsp; скасували спеціальні пенсії. Ми запровадили інститут субсидій, який покриває&nbsp; 5,5 мільйонів&nbsp;&nbsp; український сімей, які потребують допомоги від держави і отримують&nbsp; таку допомогу&nbsp; від держави.</p>
<p>Програма по учасникам АТО, розпочинаючи з&nbsp; того, що&nbsp;&nbsp; 7 тисяч&nbsp; учасників&nbsp; АТО отримали допомогу від спеціального департаменту щодо оформлення земельних ділянок&nbsp; і закінчуючи широкою програмою по реабілітації, лікуванню учасників&nbsp; антитерористичної&nbsp; операції.</p>
<p>Найбільшим також в соціальній сфері викликом для нас&nbsp;&nbsp; це були&nbsp; тимчасово переміщені особи. Офіційно зареєстрованих тимчасово переміщених осіб&nbsp; 1,7&nbsp; мільйона громадян, яким ми здійснюємо виплати, яких треба інтегровувати, яких треба працевлаштовувати, яким необхідно допомагати.</p>
<p>В освіті завдяки&nbsp; спільній співпраці з нашими&nbsp; європейськими партнерами&nbsp; ратифікована парламентом&nbsp; і підписана урядом&nbsp; угода "Горизонт- 2020", яка дає можливість&nbsp; українським науковцям доступу до фінансових&nbsp; і наукових ресурсів&nbsp; Європейського Союзу.&nbsp; закон про вищу&nbsp; освіту&nbsp; був проголосований, він&nbsp; зараз реалізується. Порядок денний… Завдяки, до речі,&nbsp; цьому закону скасовано, а точніше ліквідовано&nbsp; 80 так званих вищих навчальних закладів, які займалися тільки друком дипломів і калічили&nbsp; дітей, а не давали знання. Проте в освіті нам&nbsp; треба далі&nbsp; рухатись, у першу чергу дошкільна, науково-технічна і&nbsp; середня&nbsp; освіта.</p>
<p>В охороні здоров'я&nbsp;&nbsp; накінець-то&nbsp;&nbsp; зроблений крок&nbsp;&nbsp; про міжнародні&nbsp; закупівлі. І ви знаєте, що останні&nbsp; міжнародні закупівлі&nbsp; відповідних медичних препаратів дали можливість зекономити нам близько 60 відсотків від суми, яка йшла на відповідну&nbsp; державну закупівлю.</p>
<p>В культурі ми ратифікували Угоду "Креативна&nbsp; Європа". Це доступ до&nbsp; 1,5 мільярда&nbsp; євро країн-членів Європейського Союзу&nbsp; для того, щоб українська культура, вона є європейською культурою, гідно розвивалася в великій європейській сім'ї.</p>
<p>На українське кіно в цьому році ми також знайшли 264 мільйони гривень. І тому важливо, щоб українське кіно розвивалось. Це найкраща відповідь на будь-яку російську агресію і на будь-яку російську пропаганду.</p>
<p>Шановні члени парламенту, зараз я хотів би поговорити про 2016 рік і просив би вашої уваги послухати, що нас чекає незалежно від того, який тут буде уряд і хто буде Прем'єр-міністром.</p>
<p>Завдання для країни. Найбільший виклик для країни – це боротьба з бідністю і створення робочих місць. Для цього країні необхідно залучати інвестиції. Для того, щоб залучити інвестиції, треба провести чесну і прозору приватизацію. Я закликаю членів парламенту скоротити перелік об'єктів приватизації, які не підлягають продажу, залишити виключно стратегічні об'єкти, виставити все на публічні торги і дати можливість створювати робочі місця, і залучати сюди інвестиції.</p>
<p>Друге. Це нові ринки. Угода про зону вільної торгівлі з Європейським Союзом – це суттєвий прогрес. Але цей прогрес треба опановувати, так само як і нам далі необхідно продовжувати переговори і підписати остаточно Угоду про зону вільної торгівлі з Канадою, яка вже парафована, Угоду про зону вільної торгівлі з Туреччиною (вчора ми з Прем'єр-міністром Туреччини домовились про поновлення переговорів, які були зупинені в 2013 році), з Ізраїлем і з іншими країнами.</p>
<p>Державна фіскальна служба. Широка і масштабна реформа ДФС. Я прошу підтримати позицію уряду в тому, щоб чотири митниці отримали міжнародних радників, які би запровадили нові стандарти управління митницями. Це означає, що на таких митницях запроваджується програма Twinning, запроваджується новий інформаційний продукт і нова IT-система, і запроваджується&nbsp; нове&nbsp; відношення до підприємця фактично при&nbsp; допомозі західних фірм, які знають, які стандарти повинні бути, і які допоможуть в якості експеримента на цих чотирьох митницях навести&nbsp; лад.&nbsp;&nbsp;</p>
<p>По… я ще п'ять&nbsp; хвилин, може це останній виступ, послухайте.</p>
<p>&nbsp;</p>
<p>ГОЛОВУЮЧИЙ. Нащо так песимістично, Арсеній&nbsp; Петрович.&nbsp;&nbsp;</p>
<p>Будь ласка, 5 хвилин ще додайте.</p>
<p>&nbsp;</p>
<p>ЯЦЕНЮК А.П. Тепер по&nbsp; податковій міліції. Податкову міліцію треба&nbsp; накінець-то скасувати.</p>
<p>Я прошу підтримати рішення про створення Служби фінансових розслідувань європейського зразка. Демілітаризовану, без погонів, без&nbsp; того, щоб вони займалися рейдерством, а з тим, щоб вони протягали до відповідальності реальних порушників податкового законодавства – тих, які крадуть з бюджету.</p>
<p>Дерегуляція. У нас є&nbsp; багато спільних напрацювань. Продовжуємо шлях по дерегуляції, по зменшенню дозволів і&nbsp; по зменшенню впливу центрального уряду, місцевих урядів безпосередньо на бізнес.</p>
<p>Соціально-економічна стабілізація. Хто би не був Прем'єром і який би&nbsp; уряд не був, іншого варіанту, ніж продовження співпраці з&nbsp; міжнародними фінансовими&nbsp; організаціями і в першу чергу з Міжнародним валютним фондом не існує. Якщо в когось є&nbsp; інший рецепт, вийдіть і покажіть, де&nbsp; взяти мільярди доларів на те, щоб збалансувати платіжний&nbsp; баланс держави, на те, щоб стабілізувати&nbsp; банківський і економічний&nbsp; сектор країни.</p>
<p>Я так&nbsp; само публічно заявляю, що в минулому році вся українська влада, відповідно до Програми дій уряду, яка&nbsp; схвалена парламентською коаліцією зобов'язана далі проводити реформи енергетичних тарифів.</p>
<p>Наступний етап – зміни енергетичних тарифів і фактичного їх підвищення, це 1 квітня. Тому я так само публічно заявляю про те, що це відповідальність&nbsp; всього політичного класу. Той, хто&nbsp; потребує субсидії, той її отримує, а тарифи повинні бути ринкові.</p>
<p>Третє, це державні банки. Стратегія державних банків затверджена. Так само повна деполітизація державних банків. Уряд докапіталізував їх на&nbsp; 15 мільярдів гривень. Але щоб банківський сектор був стабільний, треба продовжувати програму з нашими західними партнерами – МВФ і Світовий банк. І щоб бізнес&nbsp; розвивався, треба давати дешеві і довгі кредити для української економіки. А це можливо тоді, коли ми виконаємо цільовий показник інфляції – 12 відсотків. Чим нижча інфляція, тим нижчі ставки в реальному секторі економіки. Це можливо тільки тоді, коли ми залишаємося на шляху реформ, який ми пройшли останніх 24 місяці.</p>
<p>Корпоративне управління державних компаній. 150 державних компаній отримають нових керівників, політично незаангажованих, незалежних, з відповідними фаховими кваліфікаціями.</p>
<p>Наше завдання – це продовження політики "Держава для людей". Сервіси від держави – це Національна поліція, це дерегуляція, це передача функцій по реєстрації вниз на місця, це спрощення бізнесу, спрощення порядку реєстрації. І ми на кінець-то добились того, що бізнес реєструється за 24 години.</p>
<p>Наше подальше завдання – це реальна, а не на словах боротьба з корупцією. Створені десятки антикорупційних органів. Ми забезпечили фінансування всіх антикорупційних органів, починаючи з Національного антикорупційного бюро, закінчуючи Національним агентством запобігання корупції.</p>
<p>Сьогодні парламент&nbsp; прийняв рішення про відновлення електронного декларування для чиновників. В рамках нашої боротьби з корупцією уряд робить свою роботу: це наведення ладу в державних компаніях, це прозорість, це деполітизація, це відсутність політичного втручання, правоохоронна система, прокуратура і антикорупційна прокуратура робить свою роботу – це притянення до кримінальної відповідальності. Але це можливо зробити тільки тоді, коли в країні чесна і незалежна судова система.</p>
<p>Парламентом&nbsp; зроблений перший крок про зміни до Конституції. Ви їх прийняли в першому читанні.</p>
<p>Проте я прошу членів парламенту, щоб такі зміни були не косметичні. До другого читання необхідно прийняти новий Закон про статус суддів і судоустрій, який би не просто перепризначив суддів, а переатестував&nbsp; кожного суддю. І той, який вчинив злочин або виніс неправосудне рішення, повинен покинути суддівську мантію, бажано в наручниках. А той, який дальше чесно служить, продовжує служити і виносити рішення іменем України. А на посади тих, які звільнені, – нові українські судді.</p>
<p>Шановні члени парламенту, вам сьогодні приймати рішення. Цей уряд зробив максимум, що міг зробити. Ми робили це в дуже складній політичній, економічній і соціальній обстановці. Багато що нам вдалося завдяки спільній співпраці з парламентом. Ми чудово усвідомлюємо про те, що є незадоволення: незадоволення урядом, незадоволення парламентом, незадоволення всіма інститутами української влади. Але я вас закликаю, незалежно від вашого рішення ми не маємо права зупинятися, ми зробили фундамент нової країни. Давайте збудуємо разом нову українську хату, нову європейську Україну, на яку заслуговує цей народ. Ми приймемо будь-яке рішення цього парламенту. Незалежно від цього рішення я прошу парламент, Президента і відповідальний політичний клас рухатися далі шляхом реформ, це єдино правильний рецепт, для нашої країни і для нашого майбутнього! Слава Україні! <i>(Оплески)</i></p>
<p>&nbsp;</p>
<p>ГОЛОВУЮЧИЙ. Шановні колеги, продовжуємо розгляд питань порядку... порядку обговорення.</p>
<p>Будь ласка, виступ головного комітету, Андрій Володимирович Іванчук.</p>
<p>Співдоповідь – до 5 хвилин регламент.</p>
<p>&nbsp;</p>
<p>17:19:17</p>
<p>ІВАНЧУК А.В.</p>
<p>Шановний Володимире Борисовичу, шановний Арсеній Петрович, шановні колеги народні депутати України! Керуючись конституційними вимогами і статтею 228 Регламенту Верховної Ради України, один раз на рік уряд вносить звіт про виконання своєї програми. Вперше за всю історію українського парламенту цей уряд, який сформували ми, наш коаліційний уряд вніс вчасно звіт. Два тижні всі народні депутати, всі профільні комітети мали можливість ознайомитись з даним звітом.</p>
<p>Але я би хотів сказати, особливо тим критикам, які говорять, що звіт якийсь не такий, неправильний, не зовсім відповідає всім нашим реаліям. Цей звіт – це результат нашої спільної роботи: коаліції, всього парламенту і нашого коаліційного уряду.</p>
<p>Ми 11 числа на Комітеті економічної політики заслуховували всіх міністрів нашого коаліційного уряду. Засідання тривало більше 4 годин, і відбулася дуже фахова дискусія, під час якої ми з'ясували, що ми започаткували у всіх галузях економіки, у всіх сферах держави невідворотні реформи. І ми прийшли до висновку і проголосували майже одностайно, що цей рух не можна зупиняти. Якщо ми зупинимося, не будемо продовжувати рухатися цим шляхом реформування нашої країни, Україна відкотиться назад, ми втратимо наш історичний шанс.</p>
<p>Нами було заслухано звіт, дуже детально його обговорено, і майже одностайно було прийнято рішення. На вимогу статті 228 Регламенту Верховної Ради України&nbsp; Комітет економічної політики пропонує Верховній Раді взяти до відома звіт Кабінету Міністрів України про&nbsp; хід і результати виконання Програми діяльності Кабінету Міністрів.&nbsp; Комітет економічної політики вніс на розгляд Верховної Ради відповідний проект&nbsp; постанови (реєстраційний номер 4050, від 11 лютого 2016 року).&nbsp; Дякую за увагу.&nbsp;</p>
<p>Шановні народні депутати,&nbsp; прошу підтримати внесену комітетом постанову. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, відповідно до процедури розгляду у нас є 16 комітетів на співдоповідь, які бажають&nbsp; виступити.&nbsp; Ми домовилися, що буде виступ по 3 хвилини від комітету.</p>
<p>Будь ласка,&nbsp; перший виступ це… Вони письмово подали всі свої пропозиції, тому немає сенсу&nbsp; електронно&nbsp; записувати. Кутовий Тарас Вікторович, аграрний комітет. Є у нас Тарас Кутовий?&nbsp; Немає.</p>
<p>Будь ласка. Тарас Кутовий, будь ласка.</p>
<p>Будь ласка,&nbsp; Іван Крулько, бюджетний комітет. Комітет з питань бюджету.</p>
<p>&nbsp;</p>
<p>17:23:39</p>
<p>КРУЛЬКО І.І.</p>
<p>Шановні колеги! За дорученням керівництва бюджетного комітету маю честь представити позицію&nbsp; бюджетного комітету стосовно діяльності Кабінету Міністрів.</p>
<p>Аналізуючи в межах компетенції Комітету з питань бюджету діяльність Кабінету Міністрів&nbsp; за минулий рік, без сумнівів потрібно вказати на те, яким чином Кабінет Міністрів&nbsp; дотримується бюджетної дисципліни. І в цьому контексті ми вважаємо, що порушення бюджетної дисципліни, зривання строків розгляду Державного бюджету України є абсолютно неприпустимим. На жаль, ганебний бюджетний процес наприкінці 2014 року та постійні коригування Державного бюджету в 2015 році не стали належним уроком для уряду щодо проведення системної роботи з якісної підготовки Державного бюджету на 2016 рік.</p>
<p>Як відомо, законопроект про Державний бюджет на 16-й рік було подано 11 грудня минулого року, хоча відповідно до Бюджетного кодексу це треба було зробити до 15 вересня. А доопрацьований законопроект – лише пізно вечері 24 грудня. Скажіть, будь ласка, за таких умов, чи мав можливість парламент, чи мав можливість бюджетний комітет належним чином розглянути цей документ? Як наслідок, ми змушені з року в рік, впродовж бюджетного року виправляти недоліки через те, що бюджетний процес просто зривається. Вже в цьому році ми вносили зміни до Закону про Державний бюджет на 2016 рік, зокрема стосовно фінансового забезпечення професійно-технічної освіти та компенсацій пільгового проїзду окремим категоріям громадян.</p>
<p>Всі, безумовно, розуміють, що країна перебуває в складних умовах, але процедура прийняття будь-якого документу, особливо найважливішого проекту Закону про Державний бюджет, однаково важливо як і те, що в цьому законі написано.</p>
<p>Тому з цієї підстави бюджетний комітет мусить вказати, що робота уряду є незадовільною. І ми звертаємося, щоб уряд, який прийде на заміну цьому уряду, дотримувався Бюджетного кодексу, не тільки щодо строків подання документу про Державний бюджет, але щодо його розгляду у бюджетному комітеті, щодо його розгляду в парламенті, щодо якісної підготовки звіту за Державний бюджет за минулий рік і підготовки основних напрямків бюджетної політики. Тоді ми зможемо сказати, що уряд виконує Бюджетний кодекс, а від так його робота може бути задовільною. Поки що оцінка незадовільна. Дякую за увагу.</p>
<p>&nbsp;</p>
<p>ГОЛОВУЮЧИЙ. Шановні колеги, давайте, напевно, підходять голови комітетів, вони попередньо не дали записи. Давайте ми зараз тоді здійснимо запис від комітетів, окрім тих, які вже виступили.</p>
<p>Давайте тоді визначимо так черговість, тому що підходять голови. Від комітетів, хвилиночку, зосередьтеся, будь ласка, щоб я нікого не обійшов увагою, це принципово важливо. Записи. Хто хоче від комітетів, по 3 хвилини. Який комітет має бажання виступити, будь ласка, але голова комітету від комітету визначає це.</p>
<p>Будь ласка, записуємося на виступ від комітетів. Голови комітетів.</p>
<p>Так, паливно-енергетичний. Домбровський.</p>
<p>&nbsp;</p>
<p>17:27:55</p>
<p>ДОМБРОВСЬКИЙ О.Г.</p>
<p>Шановний пане Голово, шановний пане Прем’єр-міністр, шановні народні депутати! Комітет палива і енергетики, перший заступник або виконуючий обов'язки голови комітету Домбровський Олександр Георгійович. Для того, щоб не було запитань, чому і хто виступає.</p>
<p>Шановні колеги, я відношусь до тієї невеликої групи народних депутатів, які є у цій залі, які 2 рази голосували за український уряд на чолі з Арсенієм Яценюком. Це було рік тому і це було позаторік. Тому що ми чітко усвідомлювали складну ситуацію, в якій опинилася наша держава, – війна, політична криза і багато інших викликів, які потрібно було вирішувати українському уряду.</p>
<p>Але разом з тим, сьогодні від імені комітету я хотів би наголосити на декількох, з моєї точки зору, принципових позиціях. Перше, на жаль, нам не вдалося і, в першу чергу, уряду налагодити конструктивний, системний діалог між урядом і між Верховною Радою. Я не маю на увазі діалог між спікером і Прем'єром, я маю на увазі серйозний конструктивний діалог по реалізації тієї програми, яка покладена в основу коаліції.</p>
<p>Мені на сьогоднішній день абсолютно прикро за те, що уряд має дуже довгу процедуру прийняття рішення. На жаль, дякуючи такій консервативній процедурі прийняття рішень, яка іноді дуже актуальні питання затягує буквально на місяці, нам не вдалося на сьогоднішній день отримати в парламенті, наприклад, законопроект про ринок електричної енергії, який так потрібний для української енергетики, про яку тут багато говорять, про необхідність її реформування. На жаль, ми не отримали критичних законопроектів, з точки зору енергоефективності, про які з цієї трибуни сьогодні говорив Прем'єр-міністр.</p>
<p>Тому потрібно змінювати процедуру прийняття рішень українським урядом, кардинально потрібно змінювати і систему координації, консолідації роботи між урядом і між українським парламентом.</p>
<p>І ще один принциповий момент.&nbsp; На жаль, я жодного слова з цієї трибуни сьогодні не почув про необхідність боротьбі з бідністю в нашій країні. Я глибоко переконаний в тому, що боротьба з бідністю людей переходить сьогодні на перший план. Про багато речей можна говорити, але це завдання номер один не тільки українського парламенту, але й українського уряду.</p>
<p>І на завершення. Я не почув жодного слова про українську промисловість. Я не почув жодного слова про інноваційну індустріалізацію економіки України. Я не почув сьогодні жодного слова…</p>
<p>&nbsp;</p>
<p>ГОЛОВУЮЧИЙ. 10 секунд, завершуйте.</p>
<p>&nbsp;</p>
<p>ДОМБРОВСЬКИЙ О.Г. Я не почув, на жаль, жодного слова про проривні галузі української економіки, такі як авіація, такі як космос, такі як високі технології. На жаль…</p>
<p>&nbsp;</p>
<p>ГОЛОВУЮЧИЙ. Завершуйте, Олександр Георгійович.</p>
<p>&nbsp;</p>
<p>ДОМБРОВСЬКИЙ О.Г. Нам потрібно ще дуже і дуже багато працювати разом з українським урядом. Але, на жаль, мінусів на багато більше, які потрібно виправляти. Дякую.</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; Дубневич Ярослав, транспорт.</p>
<p>&nbsp;</p>
<p>17:31:46</p>
<p>ДУБНЕВИЧ Я.В.</p>
<p>Доброго дня, шановний Володимире Борисовичу,&nbsp; шановні народні депутати.&nbsp; Вчора на&nbsp; засіданні Комітету з питань транспорту було заслухано міністра інфраструктури Андрія Пивоварського щодо діяльності міністерства та виконання програм&nbsp; діяльності&nbsp; уряду. В сфері реформування&nbsp; залізничної галузі міністерством оголошено про завершення першого етапу реформування&nbsp; системи&nbsp; залізничного транспорту та утворення ПАТ&nbsp; "Українська залізниця". Проте передбачені програмою&nbsp; діяльності&nbsp; уряду&nbsp;&nbsp; та задеклароване міністерством впровадження вертикально інтегрованого управління за&nbsp; видами бізнесу&nbsp; прозорість фінансових потоків залишилось декларацією.&nbsp; Відсутні&nbsp; будь-які підстави стверджувати про&nbsp; здійснення структурних реформ, які забезпечили б&nbsp;&nbsp; прозоре тарифоутворення, скасування&nbsp; перехресного субсидіювання,&nbsp; прибутковість діяльності ПАТ. Відсутня програма технічного розвитку&nbsp; залізничного транспорту загального користування на&nbsp; 16-25 роки.&nbsp; У зв'язку з чим не можливо сформувати адекватний фінансовий план, планувати та обґрунтовувати необхідність&nbsp;&nbsp;&nbsp; збільшення тарифів на перевезення.</p>
<p>Щодо реформ в&nbsp;&nbsp; галузі морського&nbsp; та річкового&nbsp; транспорту спостерігається неефективне управління з боку&nbsp;&nbsp; Мінінфраструктури стратегічним&nbsp; і державним майном портової інфраструктури та незабезпечення виконання планів&nbsp; по днопоглибленню державним&nbsp; підприємством&nbsp; "Адміністрація морських портів України", діяльність якого не підвищила ефективність використання&nbsp; державного майна&nbsp; морських портів. Виявлено недоліки&nbsp; у використанні портових зборів та&nbsp; їх неспрямування на розвиток портів у вигляді капітальних&nbsp; інвестицій.</p>
<p>Програмою діяльності уряду&nbsp; передбачалось здійснення реформ в автодорожній галузі, які&nbsp; мали б&nbsp;&nbsp; поліпшити транспортно-експлуатаційний стан&nbsp; автомобільних доріг, забезпечити ефективний&nbsp; державний контроль за дотриманням&nbsp; норм вагового навантаження&nbsp; для доріг та уникнення&nbsp; їх руйнування. Проте за&nbsp; результатами&nbsp; діяльності&nbsp; міністерства&nbsp;&nbsp; в 15-му році ми не побачили результатів виконання&nbsp; задекларованих&nbsp; заходів.&nbsp; Залучені під державні гарантії кредити міжнародних фінансових організацій не були&nbsp;&nbsp; вибрані&nbsp; Укравтодором у повному обсязі, вибірка складала від&nbsp; 0 до 20 відсотків від запланованої, що призвело до невиконання проектів та здорожчання кредитів МФО.</p>
<p>Реорганізація державної акціонерної компанії "Автомобільні дороги України", яка мала завершитися до кінця 2015 року, не завершена та йде іншим шляхом, ніж передбачалось Програмою діяльності уряду.</p>
<p>В сфері автомобільного та міського електричного транспорту передбачені Програмою діяльності уряду і плану Мінінфраструктури дерегуляція та лібералізація ринку пасажирських перевезень, автостанційних послуг, врегулювання проблем нелегальних перевізників, розмежування повноважень органів контролю та регулювання діяльності автомобільним транспортом&nbsp; не відбулись.</p>
<p>Підсумовуючи викладене, рішенням Комітету з питань транспорту від 15 лютого 2016 року більшістю прийнято рішення визнати діяльність Міністерства інфраструктури в 2015 році щодо виконання…</p>
<p>&nbsp;</p>
<p>ГОЛОВУЮЧИЙ. 10 секунд, завершуйте.</p>
<p>&nbsp;</p>
<p>ДУБНЕВИЧ Я.В. Щодо виконання Програми діяльності уряду, плану законодавчого забезпечення реформ незадовільною. Дякую за увагу.</p>
<p>&nbsp;</p>
<p>ГОЛОВУЮЧИЙ. Будь ласка, шановні колеги, Віктор Галасюк. Підготуватись Єгору Соболєву.</p>
<p>&nbsp;</p>
<p>17:35:20</p>
<p>ГАЛАСЮК В.В.</p>
<p>Шановний Володимире Борисовичу, шановні колеги народні депутати! Картина надзвичайно сумна. Хочу поінформувати вас, що тиждень назад я звернувся до міністра економічного розвитку і торгівлі пана Абромавичуса, а також проінформував Прем'єр-міністра пана Яценюка щодо того, що на третю годину вчора назначений Комітет з питань промислової політики і підприємництва для розгляду економічної складової виконання програми уряду. Причому я задав абсолютно конкретні і прості питання міністру економічного розвитку і Прем'єр-міністру не тільки розповісти про те, що робилося, що заважало, ми це вже багато разів чули, а відповісти, які є результати урядової політики за такими напрями: подолання безробіття і створення нових робочих місць; зниження імпортної залежності країни і розвиток вітчизняного виробництва; збільшення експорту українських виробників; залучення інвестицій в реальний сектор економіки; розвиток малого і середнього бізнесу; підвищення купівельної спроможності громадян.</p>
<p>Що ви думаєте, яким був результат? Результат був таким, що ані міністр, ані жодний заступник міністра не прийшов на профільний комітет звітувати про результати своєї довгої діяльності. Тому наразі коментарі тут зайві. При такій ситуації абсолютно неможливо проводити модернізацію країни, міняти економічний&nbsp; курс. Потрібні кардинальні зміни кадрові, кардинальні зміни економічного курсу.&nbsp;</p>
<p>Більше того, що стосується&nbsp; реальної картини фінансово-економічного розвитку країни. Не отримавши відповідні&nbsp; показники по цих питаннях від міністерства і від Кабміну, наш комітет підготував такі показники, і ви можете з ними ознайомитись, в тому числі в кулуарах. Практично по всіх з них негативна динаміка: втрата робочих&nbsp; місць, втрата обсягів&nbsp; виробництва, падіння катастрофічне експорту. Як результат –&nbsp; те, що кожен громадянин відчуває по своїй кишені.</p>
<p>В мене питання: про&nbsp; що думав&nbsp; уряд весь цей час, коли не реалізовував коаліційну угоду, в тому числі розділ забезпечення прискореного економічного розвитку, який по суті залишився або на рівні декларацій, або був реалізований&nbsp; силами нашого комітету і дружніх депутатів з&nbsp; усіх фракцій практично партизанськими&nbsp; шляхами. Про що думав уряд, коли&nbsp; по суті ігнорував модель промислової політики, яка була підготовлена,&nbsp; затверджена нашим комітетам як дорожня карта для розвитку української промисловості?</p>
<p>Чому ви займалися дерегуляцією, підготовкою приватизації, набранням кредитів МВФ, а не розвитком малого і середнього бізнесу, розвитком промисловості, радикальною податковою реформою, детінізацією економіки, створенням нових важливостей? Скажіть, чому ви сьогодні&nbsp; кажете на словах одне, а робите на справі абсолютно&nbsp; інше.</p>
<p>Тому я вважаю, що&nbsp; сьогодні відповідь на діяльність уряду має дати український парламент, кожна&nbsp; фракція, і це має бути&nbsp; абсолютно пряма і чітка відповідь. Дякую.&nbsp;</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Єгор Соболєв.</p>
<p>&nbsp;</p>
<p>17:38:46</p>
<p>СОБОЛЄВ Є.В.</p>
<p>Про досвід і висновки&nbsp; роботи з урядом нашого&nbsp; Комітету з&nbsp; протидії корупції Верховної Ради.</p>
<p>Перше, я хочу сказати, в нас були і добрі результати. Особливо я би хотів виділити міністра юстиції Павла Петренка. Разом з ним ми провели важливе законодавство про відкриття всіх реєстрів власності і зробили дуже важливий крок, допомогли зробити міністерству і уряду, дозволивши нотаріусам і органам місцевого самоврядування зламати корупційну монополію державних реєстраторів на реєстрацію угод щодо бізнесу і нерухомості. Ця система діє вже більше двох місцяв. І судячи з того, що скарг з боку громадян немає, порівняно з тим валом, що&nbsp; був на роботу державних реєстрацій, це є добрим рішенням. Втім, за 14 місяців роботи це, мабуть, єдині добрі приклади взаємодії нашого комітету з урядом. Ми мали десятки важливих засідань, коли очевидне виконання вже ухвалених парламентом Законів України блокувалося, саботувалося або відкладалося.</p>
<p>Тут, в залі, були парламентарі, які допомагали втіленню дуже важливого антикорупційного закону про передачу закупівель ліків міжнародним організаціям.&nbsp; Слухайте, що ми тільки не робили у комітеті, щоби цей закон був виконаний: двічі збирали засідання, двічі ходили до міністра Квіташвілі, пікетували уряд, я, чесно кажучи, разом з представником Президента Олександром Данилюком був змушений розшукувати засідання уряду, яке було в таємному місці, для того, щоб&nbsp; сказати, що закон саботується і це зберігає купівлю ліків через "прокладки", що означало втрату сорока відсотків грошей платників податків і удар по здоров'ю людей. Слава Богу, цей закон був втілений в останні дні перед закінченням року, і в нас є шанси зберегти ці гроші.</p>
<p>Ну, і нарешті, найгірше – це все, що стосувалося управління державних підприємств і ухвалення бюджету. Це два основних джерела корупції – державні підприємства, як дійні корови, і гроші платників податків, як те, що можна вкрасти.</p>
<p>Як ухвалювався бюджет, ми з вами всі знаємо, більш ганебного ухвалення не можна уявити. А всі наші рекомендації щодо запровадження прозорого управління державними підприємствами від "Укрспирту" до будь-якими іншими великими компаніями залишилися...</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Людмила Денісова, соціальної політики.</p>
<p>&nbsp;</p>
<p>17:42:14</p>
<p>ДЕНІСОВА Л.Л.</p>
<p>Шановний Володимир Борисович, шановний Арсеній Петрович, шановні колеги! Комітет Верховної Ради України з питань соціальної політик, зайнятості та пенсійного забезпечення розглянув результати виконання Програми діяльності Кабінету Міністрів України у 2015 році на своєму засіданні 15 лютого поточного року… зазначив наступне.</p>
<p>Безумовно, слід підтримати уряд, який, не зважаючи на велике навантаження на економіку країни щодо забезпечення обороноздатності нашої країни, у 2015 році своєчасно та в повному обсязі забезпечив фінансовим ресурсом соціальні виплати нашим громадянам. Але ми розуміємо, що підвищення соціальних стандартів, яке відбулося з 1 вересня, це ще не забезпечення належного рівня життя в тих умовах, в яких зараз живе країна. Тому Кабінету Міністрів України потрібно довести до кінця розпочаті напрямки реформування соціальної сфери, щоб громадянин відчув нову соціальну політику, відчув підтримку держави, відчув зростання своїх доходів. І перш за все це потрібно провести пенсійну реформу, це не лише припинення призначення спеціальних пенсій особам, яке, на жаль, урядом не доведено до кінця.</p>
<p>Потрібно ліквідувати законодавчу прогалину та внести зміни до кожного із соціальних законів, щоб забезпечити умови пенсійного забезпечення цих осіб, яким це визначено. І це не лише запровадження накопичувального рівня системи пенсійного забезпечення, який передбачено в урядовому законопроекті 2767.</p>
<p>За результатами розгляду Комітет з питань соціальної політики зазначив про суттєві ризики цього прийняття і необхідність доопрацювання. Потрібно також змінювати і солідарну систему пенсійного забезпечення, переглядати формулу обчислення пенсій. У цьому питанні є підтримка і з боку Міжнародного валютного фонду, і Світового банку.</p>
<p>Іншим напрямком має стати забезпечення адресності при наданні соціальних виплат. Ми не повинні сьогодні пишатися тим, що 5,6 мільйона громадян отримують субсидію. Це в 2015 році це був великий крок для того, щоб забезпечити громадян в умовах підвищення тарифів. Зараз потрібно вже переглядати це, для того щоб забезпечити&nbsp; і інші соціальні стандарти.</p>
<p>Необхідно звернути увагу уряду на те, що потрібно розробити план заходів по створенню робочих місць та нову програму зайнятості для населення. Ми знаємо…</p>
<p>&nbsp;</p>
<p>ГОЛОВУЮЧИЙ. 10 секунд, звершуйте.</p>
<p>&nbsp;</p>
<p>ДЕНІСОВА Л.Л. І тому ми намагаємося робити це разом з урядом. Але ми жодного разу, на жаль, на комітеті не почули думку міністра соціальної політики. Він не прийшов і на звіт.</p>
<p>&nbsp;</p>
<p>ГОЛОВУЮЧИЙ. 10 секунд, завершуйте, будь ласка.</p>
<p>&nbsp;</p>
<p>ДЕНІСОВА Л.Л. І будемо співпрацювати і надалі. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Южаніна Ніна… Богомолець Ольга Вадимівна, будь ласка. Богомолець Ольга Вадимівна, охорони здоров'я комітет.</p>
<p>&nbsp;</p>
<p>17:46:00</p>
<p>БОГОМОЛЕЦЬ О.В.</p>
<p>Вельмишановні колеги, Комітет охорони здоров'я тричі на своїх засіданнях протягом минулого року і один раз протягом цього року визнавав роботу Міністерства охорони здоров'я незадовільною. Я дякую всім депутатам, які в травні місяці долучилися до роботи державної комісії, яка також визнала роботу Міністерства охорони здоров'я ще в травні-місяці незадовільною і поклала Прем’єр-міністру на стіл звіт, згідно якого міністр&nbsp; протягом 10 днів мав прийняти рішення його оприлюднити.</p>
<p>Рекомендації цієї державної комісії було звільнити міністра хорони здоров'я та його першого заступника на підставі безвідповідального відношення до роботи, поточної роботи реформування галузі охорони здоров'я.</p>
<p>Хочу сказати, що&nbsp; те, чим&nbsp; пишається сьогодні Міністерство охорони здоров'я, власне, 60 відсотків зекономлених коштів на міжнародних закупівлях, на жаль, лише&nbsp; половина від 4 мільярдів були передані&nbsp; міжнародним організаціям, решта – 1,9 мільярдів – були розподілені Міністерством охорони здоров'я згідно старих схем і, власне, на тій сумі також можна було зекономити 60 відсотків. Міністерством охорони здоров'я і Прем’єр-міністром не були проаналізовані&nbsp; закупівлі минулого року і стоїть питання: а&nbsp;&nbsp;&nbsp; куди ділися ці 60 відсотків, які можна було зекономити в минулому році, і хто понесе відповідальність за абсолютно&nbsp; безвідповідальне ставлення до використання державних коштів.</p>
<p>Мало того, Прем’єр-міністром був підписаний наказ, який скасував референтні або порівняльні ціни, і на сьогоднішній день правоохоронні органи не мають можливості порівняти ціни міжнародних закупівель з тими цінами, за якими працює&nbsp; міністерство&nbsp; охорони здоров'я, робить свої закупівлі.</p>
<p>Крім того Прем’єр-міністром було підписано наказ, який дозволив збільшити&nbsp; надбавку в роздрібній мережі в аптечних закладах, і таким чином піднялися ціни на дороговартісні ліки.</p>
<p>Крім цих зауважень не була створена ні концепція, ні стратегія затверджена, як офіційний документ для того, щоби реформування галузі охорони здоров'я відбувалося в єдиному правильному руслі.&nbsp; Єдиний закон тим часом за рік, який&nbsp; подав&nbsp; міністр охорони здоров'я – Закон про автономізацію лікувальних закладів планувалось банкрутство всіх системи охорони здоров'я. Тому ми вважаємо діяльність&nbsp; міністра охорони здоров'я, його першого заступника абсолютно незадовільною так само роботу як всього міністерства. І ще раз наполягаємо і звертаємо увагу на те, що без&nbsp; розвитку економіки, без розвитку і сприяння роботи малого і середнього бізнесу, без наповнення бюджетів всі обіцянки щодо підвищення рівня соціальних стандартів і стандартів охорони здоров'я є політичним популізмом.</p>
<p>Тому ми наголошуємо на необхідності зміни вектора роботи для того, щоб люди …</p>
<p>&nbsp;</p>
<p>ГОЛОВУЮЧИЙ. 10 секунд, завершуйте, будь ласка.</p>
<p>&nbsp;</p>
<p>БОГОМОЛЕЦЬ О.В. Щоб люди нарешті почали отримувати гідну заробітну платню, і для того, щоб бюджет наповнювався, для того щоб відповідно можна було забезпечити стандарти медичного лікування і доступ…</p>
<p>&nbsp;</p>
<p>ГОЛОВУЮЧИЙ. Ніна Петрівна Южаніна, Комітет податкової політики.</p>
<p>&nbsp;</p>
<p>17:49:39</p>
<p>ЮЖАНІНА Н.П.</p>
<p>Шановний пане Голово, шановні колеги! В рамках звіту уряду по виконанню програми Кабінету Міністрів України комітет двічі призначав розгляд звітів Міністерства фінансів України та Державної фіскальної служби щодо роботи по удосконаленню митної та податкової політики протягом 2015 року. На жаль, в обох випадках зустріч з міністром фінансів не відбулася. Спершу у зв'язку з проханням міністра перенести на інший час, в другому разі – у зв'язку з проведенням позачергового засідання уряду. В результаті було проведено лише заслуховування голови Державної фіскальної служби щодо питання реалізації податкової та митної політики та загальне обговорення питання про податку та митну політику уряду.</p>
<p>Слід відзначити, що протягом 2015 року на розгляд комітету надійшло 397 законопроектів, з яких 44 лише – урядових, 3 із них – відкликані, це 10 відсотків від загальних законопроектів з нашого питання.</p>
<p>За наслідками розгляду подано висновки до Верховної Ради України щодо 111 законопроектів, з них 28 – урядових, інші перебувають в роботі комітету. Прийнято Верховною Радою України 36 законопроектів, із них 13 урядових.</p>
<p>Вимушені зазначити, що за оцінкою народних депутатів членів комітету велика кількість законопроектів підготовлена на вкрай низькому професійному рівні. З цього приводу комітет неодноразово звертався до Прем’єр-міністра України, але істотних змін при підготовці законопроектів після цього не відбулося.</p>
<p>Про це свідчать наступні факти. Із 13 законопроектів, які були прийняті Верховною Радою, 10 законопроектів суттєво доопрацьовані в комітеті. Суттєво, це означає на 50 або на 90 відсотків змінений текст даних законопроектів. Наприклад, такий закон, як 344 щодо спрощення умов ведення бізнесу, подавався в новій редакції. Закон 643 щодо удосконалення роботи системи електронного адміністрування ПДВ. Подавалася величезна кількість змін для того, щоби справді ця система запрацювала і принесла користь державі і не нанесла шкоди суб'єктам підприємницької діяльності.</p>
<p>Такий стан справ обумовлено тим, що уряд при розробці законопроектів практично не працював з комітетом, тим самим ігноруючи нашу думку, бізнес-спільноти і експертів, з якими дуже продуктивно працював комітет. Разом з тим, вбачається, що в уряді був певний час відсутній системний підхід і системне розуміння змін в податкові та митній політиці…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд, завершуйте, Ніна Петрівна, будь ласка.</p>
<p>&nbsp;</p>
<p>ЮЖАНІНА Н.П. Нам, на жаль, виключно вирішувати тимчасові та тактичні проблеми. Про це свідчить робота уряду над тими внесеними змінами до Податкового кодексу, які були необхідні наприкінці 2015 року. При цьому ми майже півроку працювали, обговорювали всю необхідність внесення змін з бізнес-асоціаціями і експертами. І вони не були враховані в законопроекті урядовому. Тому той новий…</p>
<p>&nbsp;</p>
<p>ГОЛОВУЮЧИЙ. Завершуйте, будь ласка.</p>
<p>&nbsp;</p>
<p>ЮЖАНІНА Н.П. …проект закону, Податковий кодекс в новій редакції, на жаль, не був сприйнятий суспільством і членами комітету також. Я в закінчення хотіла би сказати, що підсумками роботи уряду саме в цій сфері є затягування та фактичний провал податкової реформи, і це очевидно. Це лише декларування реформування державної фіскальної служби взамін… це провальна кадрова політика як в Державній фіскальній службі, так і, на жаль, в Міністерстві фінансів України. Тому, коли ми обговорювали, як же визначити, яку оцінку надати роботі профільного комітету… профільного міністерства, депутати, члени комітету, запропонували оцінити роботу в частині формування та реалізації податкової та митної політики як незадовільну.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Сергій Пашинський.</p>
<p>&nbsp;</p>
<p>17:54:35</p>
<p>ПАШИНСЬКИЙ С.В.</p>
<p>Доброго вечора, шановні друзі. Знаєте, сумну посмішку викликають деякі спічі з цієї трибуни. Знаєте, дуже правильні слова, що треба інвестиції. Так, може, хто забувся: у нас війна йде.&nbsp; Розкажіть мені з історії приклади, коли під час війни залучаються і приходять інвестиції.</p>
<p>Дуже гарно розказувати, що нам треба ринки. Ви, може, забули, але Росія перед агресією – це було 35 відсотків наших всіх контактів,&nbsp; і ми втратили цей ринок. Хтось забув, може, як на початку 90-х ми пенсії і зарплати платили мукою і нічними горшками.</p>
<p>Я не буду співати панегірики уряду, я просто зверну вашу увагу: за 2 роки&nbsp; для нашої оборони і безпеки ми зробили більше, чим за попередні 25 разом взятих. Всі програми <i>(оплески),</i> всі програми по обороні і безпеці виконані в повному обсязі. Завдяки цьому ми в цьому році вийшли на підвищені зарплати в середньому у 2,5-3 рази. Завдяки цьому мільярди й мільярди гривень направляються на підтримання життєздатності не нас з вами – нашої держави і нашого майбутнього.</p>
<p>Я просто хочу сказати і подякувати, в тому числі і Прем'єру, і міністру оборони, і всім членам нашого комітету, що ми, як одна команда, ставили одні й ті ж завдання і їх вирішували. Я просто хочу звернутися до всіх: кожен вправі критикувати, кожен вправі вимагати відставки. Але давайте подумаємо, а що буде після цього –&nbsp; буде краще чи буде гірше?&nbsp; І давайте задумаємося над мотивами&nbsp; своїх поступків і своїх викриків.</p>
<p>Я&nbsp; від імені комітету і себе особисто&nbsp; хочу подякувати міністру оборони, Прем'єр-міністру за те, що всі наші&nbsp; ініціативи були&nbsp;&nbsp; підтримані, реалізовані. І не дивлячись на всю цю демагогію і популізм,&nbsp; ми цей курс продовжимо. Слава Україні!.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; Ганна Гопко, Комітет закордонних справ. Будь ласка,&nbsp; Ганна Миколаївна.</p>
<p>&nbsp;</p>
<p>17:57:02</p>
<p>ГОПКО Г.М.</p>
<p>Доброго дня, шановні колеги. Хочу сказати, що комітет на своєму засіданні заслухав звіт&nbsp; профільного&nbsp; міністра Павла Анатолійовича Клімкіна, і ми достатньо позитивно оцінили нашу співпрацю Комітету закордонних&nbsp; справ&nbsp; із цим міністерством. Чому нам&nbsp; важливо було працювати як національна збірна&nbsp; у зовнішній політиці?&nbsp; Тому що ті загрози, які є перед державою, вони&nbsp; є надзвичайно небезпечні, і нам&nbsp; важливо&nbsp; було, щоб Путіна нога не була&nbsp; в Києві, нам важливо&nbsp; було для того, щоб&nbsp; менше людей гинуло на&nbsp; Сході.&nbsp; І тому ми активно працювали.</p>
<p>Водночас, якщо оцінити рік роботи, як комітет, крім Міністерства у закордонних справах, ми також працювали з усім урядом, оскільки&nbsp; ми розглядали ряд питань. Одне з питань, яке ми досягли успіху, – це те, що нарешті наша Україна перестала судитися&nbsp; з Австралією через&nbsp; те, що вона&nbsp; хотіла розміщувати стереотипну упаковку. Це була величезна ганьба, яку&nbsp; ще&nbsp; попередній уряд, і ми&nbsp; це припинили.&nbsp; Уряд і Прем'єр-міністр&nbsp; дослухалися, і ми&nbsp; відновили&nbsp; наші стосунки з Австралією, яка є дуже активною і підтримує Україну у Великій двадцятці.&nbsp;</p>
<p>Ми дуже&nbsp; багато&nbsp; розглядали питань як економізація зовнішньої політики. Нам дуже мало і нам не хочеться тішити себе тим, що&nbsp;&nbsp; з 1 січня запрацювала зона вільної торгівлі з ЄС, тому що&nbsp; це автоматично не означає, що наші товари потрапили на ринки країн Європейського Союзу. Тому нам потрібно завойовувати нові ринки світу&nbsp; Африка,&nbsp; Близький Схід, Китай&nbsp; і так далі. І для цього було&nbsp; дуже мало зроблено. Ми неодноразово і разом з Комітетом&nbsp; з питань промислової політики проводили і вимагали від уряду: де стратегія просування&nbsp; українського експорту, де&nbsp; економізація&nbsp; зовнішньої політики Ми також багато докладали до того, щоб через культурну дипломатію Україна в світі звучала, а не лише як жертва агресії. І одне з важливих завдань для нас в культурній дипломатії, оскільки ми розуміємо, що війна на сході – це війна проти ідентичності України. Ми прекрасно розуміємо, що без Володимира, без Ярослава Мудрого історія Росії починається з Золотої Орди. І тому на цей рік нам дуже важливо, щоб ми і надалі продовжували в світі популяризувати Україну. Чому це важливо? На 25-у річницю незалежності ми маємо світу сказати, що Україна – це країна з-понад тисячолітнею історією, і ми виграємо цю війну на сході.&nbsp;&nbsp;</p>
<p>Ще я що хочу сказати. 2016 рік один буде з визначальних не лише в питанні, чи ми повернемо контроль над кордоном україно-російським. Чому це важливо? Тому що в Мюнхені на безпековій конференції, де чотири дні я мала можливість спілкуватися від офісу Байдена, Керрі, радників Меркель і так далі. Питання України вже не звучить в пріоритеті порядку денного глобально, і нам треба буде дуже боротися за те, щоб трансатлантична єдність допомагала нам перемагати.</p>
<p>І тому я хотіла б сказати, що 2016 – це рік національної збірної, рік національної збірної парламенту, уряду, Адміністрації Президента. І тому мені дуже хочеться сказати, що історичний шанс, як 100 років тому, ми з вами не втратили. Слава Україні!</p>
<p>Але до МЗС остання претензія. Комітет більше не буде толерувати. І ні…</p>
<p>&nbsp;</p>
<p>ГОЛОВУЮЧИЙ. Завершуйте, Гана Миколаївна. Будь ласка.</p>
<p>&nbsp;</p>
<p>ГОПКО Г.М. 10 секунд. Те, що в 16 країнах світу немає українських послів. Це такі важливі країни: Грузія, Казахстан, Білорусь, Угорщина. У нас немає посла при НАТО в Брюсселі, а в Росії він є. Тому давайте думати і працювати. Слава Україні!</p>
<p>&nbsp;</p>
<p>ГОЛОВУЮЧИЙ. Микола Володимирович Томенко, Комітет з питань екологічної політики. Потім – Сергій Власенко.</p>
<p>&nbsp;</p>
<p>18:00:49</p>
<p>ТОМЕНКО М.В.</p>
<p>Шановні колеги, є у нас така парламентська традиція, щоб Прем'єр-міністр почав поважати парламент, треба підписи за відставку зібрати. І, я думаю, це добра справа, що сьогодні ми хоч і з великим запізненням, бо, я думаю, що варто було б перед бюджетом 2016 року звіт послухати, достатньо було рішень трьох комітетів або&nbsp; одного керівника фракції, і не допускати такої ганьби, як бюджет, який був ухвалений на цей рік, а тепер ми будемо його рік виправляти.</p>
<p>Але в мене складається враження, що&nbsp; є ще у нас і&nbsp; новітня візантійська політична&nbsp; традиція, і я так зі стриманим песимізмом скажу про те, що&nbsp; невідомо, що ще як наше&nbsp; голосування сьогодні закінчиться.</p>
<p>Але я про екологічні позиції. Ми в екології маємо найбільшу катастрофічну проблему, оскільки різні фінансово-політичні групи так хотіли розкрадати наші надра, геологію, воду і все на світі, що не могли домовитися ніяк про міністра. І ми не маємо міністра, а це означає, немає стратегії екологічної політики. Ми не маємо сьогодні територіальних органів&nbsp; в екологічній&nbsp; галузі, бо немає міністра, немає кому погодити. Ми сьогодні не маємо взагалі розуміння, що робити в екології, і ми, коли приймали&nbsp; рішення визнати незадовільним не роботу міністерства, бо багато людей там нормально працюють, а роботу&nbsp; уряду, який&nbsp; не розуміє, що треба в екологію, в людину вкладати, а&nbsp; щоб не вкладати в охорону здоров'я.</p>
<p>От в звіті я чув про війну, чув&nbsp; про газ, чув про нафту. Не чув про&nbsp; українську людину, не чув про українське довкілля, не чув про&nbsp; українську мову, не чув про українські інтереси. От цим уряд повинен займатися. Ви ж не воюєте на фронті. Аби взяли автомати і&nbsp; воювали, я б вас заповажав, навіщо ви війною цією прикриваєтеся.</p>
<p>Тому я абсолютно переконаний, за будь-яких обставин екологічна політика&nbsp; повинна стати одним із пріоритетів. Візьміть 30 років Чорнобиля. Президент видав указ пошанувати чорнобильців, усі соціальні програми в цьому році ліквідовані. Таке враження, як спеціально.</p>
<p>У нас тут парламентські слухання будуть, у мене питання: що&nbsp; чорнобильці будуть говорити за те, що в цьому&nbsp; році 30-річчя пошанування Чорнобиля, все, що можна забрати, забрали. То не видавайте указів і постанов, що ви любите 30-річчя Чорнобиля, а заберіть ці соціальні пільги.</p>
<p>Така ж сама&nbsp; історія з бурштином. Ми&nbsp; написали закон. Значить, дві фінансово-політичні групи б'ються, а хто буде ділити і продавати за кордон. Ну, давайте винесемо на&nbsp; друге читання, проголосуємо його, а потім&nbsp; уже будете ділити. Ще ділити поки нічого, все&nbsp; кондрабандою вивозиться.</p>
<p>Фактично по жодній екологічній темі сьогодні ми не маємо&nbsp; розуміння уряду, як це вирішувати.</p>
<p>А я скажу насамкінець. Не знаю, чи ігри переможуть і гроші у цій сесійні залі при голосуванні, але я вірю, що на зміну проросійському і проамериканському уряду прийде нарешті колись проукраїнський уряд.</p>
<p>Слава Україні!&nbsp;</p>
<p>&nbsp;</p>
<p>ГОЛОВУЮЧИЙ. Сергій Власенко.</p>
<p>&nbsp;</p>
<p>18:04:07</p>
<p>ВЛАСЕНКО С.В.</p>
<p>Дякую, Володимир Борисович.</p>
<p>Шановні колеги, 15 лютого 2016 року на своєму засіданні Комітет з питань державного будівництва, регіональної політики та місцевого самоврядування розглянув звіт Кабінету Міністрів у нас, і з дружнім візитом вперше за історію цієї каденції нашого комітету перебував профільний міністр, чому ми були дуже раді.</p>
<p>У нас на комітеті звучали різні думки щодо діяльності уряду. Ми відмічали і позитивні досягнення, до речі, про які згадав сьогодні Прем'єр-міністр, ну, зокрема, Закон "Про державну службу". Це абсолютно&nbsp; революційний закон, це позитивне досягнення. Єдине, що я хочу зазначити, що в нашому комітеті і в цьому парламенті цей закон було прийнято, ну,&nbsp; відсотків на 80 відмінно від того, що вніс цей уряд. <i>(Оплески)</i></p>
<p>І не зважаючи на те, що під час підготовки цього законопроекту, дійсно, представники уряду приймали участь в роботі комітету, але я ще раз підкреслю: саме наш комітет і саме цей парламент на 80 відсотків змінив цей закон і зробив&nbsp; його реально революційним, знявши всі ті кулуарні запобіжники, які робили спробу в цей закон пропхати.</p>
<p>По-друге, Прем'єр-міністр як велике досягнення сьогодні з трибуни зазначив, що він буцімто звернувся до наших західних партнерів з проханням підняти зарплату державним службовцям. А у мене просте питання до уряду: а чого ж під час прийняття Закону "Про державну службу" представник Міністерства фінансів криком кричав, що не можна піднімати зарплату державним службовцям, що не можна цього робити, що вони як Міністерство фінансів не дадуть грошей, не закладуть в бюджет. Це що, подвійні стандарти цього уряду? Я відповідаю для себе: так, це – подвійні стандарти цього уряду, бо на комітеті – одне, а з трибун – зовсім інше.</p>
<p>Що стосується питання децентралізації, яким профільно займається наш комітет. Дійсно, є прогрес в цьому напрямку. Дійсно, цей парламент, цей парламент затвердив і Закон про децентралізацію, про добровільне об'єднання громад, і Закон про співробітництво громад. Цей парламент це зробив, не цей уряд, а цей парламент це зробив.</p>
<p>Ми як комітет, контролюючи виконання цього закону, не одноразово зазначали, що робота по виконанню цих законів урядом проводиться неправильно, не в повному обсязі. Уряд, на жаль, не поінформував населення про&nbsp; переваги&nbsp; Закону про децентралізацію. На жаль, дуже часто завдяки в лапках діяльності уряду порушувався принцип добровільності. Нам сказали як велике досягнення, що на 42 відсотки зросли бюджети, місцеві бюджети. Звичайно, якщо інфляція 50 відсотків, а доходи зросли на 42, то це що, величезне досягнення, чи це, ну, скажімо так, невеличка маніпуляція Прем'єр-міністра? Я схиляюся до другої відповіді, а не до першої.</p>
<p>На жаль, неодноразово ми на комітеті зазначали, що дійсно є математичне...</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, 30 секунд, завершуйте, будь ласка.</p>
<p>&nbsp;</p>
<p>ВЛАСЕНКО С.В. Є математичний прогрес в збільшенні надходжень бюджету в зв'язку із величезною інфляцією, але це здебільшого стосується обласних міст, міст обласного значення і великих міст. На жаль, громади базового рівня – це громади&nbsp; невеличких міст, сіл і&nbsp; селищ до сих пір мають сьогодні проблеми з бюджетом, мають абсолютно викривлене бюджетне фінансування, мають абсолютно некоректні речі і про це говорилося у нас на комітеті.</p>
<p>На жаль, комітету не вистачило одного голосу, щоб визнати роботу цього уряду незадовільною.&nbsp;</p>
<p>&nbsp;</p>
<p>ГОЛОВУЮЧИЙ. Дякую, Сергій Володимирович.</p>
<p>Будь ласка, Ірина Геращенко.</p>
<p>&nbsp;</p>
<p>18:08:03</p>
<p>ГЕРАЩЕНКО І.В.</p>
<p>Шановні члени уряду, шановні колеги, 15 лютого на засіданні Комітету з питань євроінтеграції ми розглянули звіт уряду і в присутності представників профільного Міністерства закордонних справ і дякуємо за співпрацю з нашим профільним міністерством. На жаль, не було жодного представника так само профільного для нас Міністерства економіка, що не відповідає жодним європейським і реформаторським практикам. Ми хочемо подякувати уряду, який дійсно в таких&nbsp; непростих економічних умовах і в непростих умовах світової кон'юнктури розпочав певні реформи. Ми взяли звіт уряду до відома. Але, в той же час, дозволю собі виділити кілька тих принципових моментів, на які нам, здається, варто звернути увагу.</p>
<p>Перше. Це варто звернути увагу уряду на неналежний рівень діалогу профільних міністерств, зокрема і заступників міністрів з питань євроінтеграції, і навіть урядового офісу з євроінтеграції з профільним комітетом.</p>
<p>Ми підготували статистику, що 36 разів запрошували представників уряду під час обговорення законопроектів – а ми ж специфічний комітет, де потрібно приймати експертизу на відповідність чи невідповідність того чи іншого законопроекту до європейських норм, - так ось, із цих 36 запрошень тільки 17 разів до нас завітали представники уряду, що не є нормальним.</p>
<p>Так само дивним є те, що, попри ратифікацію Угоди про асоціацію і той важливий факт, що євроінтеграція стала частиною внутрішньої політики, уряд так і не спромігся створити віце-прем'єра з питань євроінтеграції, а має бути створена ця посада, і носити не ритуальну функцію, а ця людина, цей посадовець має отримати контролюючі і координуючі функції між усіма міністерствами.</p>
<p>Також дуже важливим є створення структури, яка займеться комплексною експертизою законодавства та проектів нормативно-правових актів на предмет відповідності праву Європейського Союзу та зобов'язанням України в рамках Угоди про асоціацію. Дуже важливо, шановні колеги, в уряді створити центр перекладів і термінології, який має саме забезпечити офіційний переклад національних актів та актів законодавства Європейського Союзу і надавати пропозиції з питань, пов'язаних з розвитком термінології і стандартизації.</p>
<p>Сьогодні багато говорилося про роботу Міністерства економіки. І, дійсно, на жаль, в умовах, коли стартувала зона вільної торгівлі, Міністерство економіки не стало тим двигуном для українського бізнесу щодо пошуку нових ринків збуту для наших експортерів, які сьогодні втрачають через ембарго з боку Російської Федерації. Нам, дійсно, потрібно розробити стратегію українського експорту і експортувати наші зовнішні відносити, допомогти сьогодні вибивати&nbsp; від наших партнерів додаткові преференції для певних видів продукції, яка сьогодні найбільше втрачає. І також проводити додаткові переговори&nbsp; щодо забезпечення…</p>
<p>&nbsp;</p>
<p>ГОЛОВУЮЧИЙ. Завершуйте, будь ласка.</p>
<p>&nbsp;</p>
<p>ГЕРАЩЕНКО І.В. Додаткові переговори щодо забезпечення транспортного руху в українських автотранспортних засобів територією країн-членів ЄС.</p>
<p>Це є ті важливі абсолютно цілі, які має перед собою ставити уряд, і&nbsp; там має з'явитися дуже такий активний&nbsp; промоутер зони вільної торгівлі, який допоможе українському бізнесу. Тому ми просимо прийняти… ми на комітеті прийняли рішення прийняти до уваги звіт уряду. Але звертаємо увагу наших колег на ті речі, які&nbsp; пробуксовують&nbsp; в питаннях євроінтеграції та імплементації Угоди про асоціацію. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка,&nbsp; Микола Княжицький.</p>
<p>Будь ласка,&nbsp; шановні колеги, Микола Княжицький, будь ласка,&nbsp; прошу.</p>
<p>&nbsp;</p>
<p>18:12:32</p>
<p>КНЯЖИЦЬКИЙ М.Л.</p>
<p>Шановні колеги!&nbsp; Наш комітет… А, да, дякую. Наш комітет заслухав звіт&nbsp; уряду. Віце-прем'єр В'ячеслав Кириленко був у нас на комітеті. Ми заслуховували так, як цього вимагає Регламент, не звіт міністерства, а звіт уряду в сфері гуманітарної&nbsp; політики, взяли його до відома.</p>
<p>Відзначили, що, на жаль. уряд&nbsp; не виконав певних своїх&nbsp; обіцянок, зокрема цю концепцію гуманітарної політики не розробив, натомість досяг&nbsp; багатьох успіхів, зокрема&nbsp; підписав і ратифікував разом з нами і завдяки нам&nbsp; Програму "Креативна Європа", збільшив фінансування&nbsp; Держкіно з 33 мільйонів гривень до&nbsp; 271 мільйон гривень, збільшили… зберегли пільгове оподаткування земельним податком релігійних організацій.</p>
<p>Відповідно&nbsp; до урядових рішень і Бюджетного кодексу державні комунальні заклади культури можуть розміщувати кошти, отримані як плату за їх послуги, на своїх поточних рахунках, збережено соціальні гарантії працівників культури, профінансований Інститут національної пам'яті, визначено його розпорядником бюджетних коштів і реалізацію державних програм, про програму декомунізації, яку здійснює уряд, зокрема Інститут національної пам'яті і Міністерство культури. Кожен з вас знає, саме тому взяли до відома звіт уряду, розуміючи, в яких непростих умовах уряду зараз доводиться працювати. Саме тому ми вказали уряду на те, чого варто було би нам досягти у наступному році. Саме тому ми висловили сподівання, що проукраїнський уряд залишиться працювати.</p>
<p>Я, зокрема, хочу відзначити, що буквально сьогодні в одному з програмних, з великих українських Інтернет-видань була надрукована програмна стаття, чому цей уряд повинен піти. Що насторожило особисто мене? Те, що в кінці цієї статті вказано, що ми можемо відмовитися від грошей, від Міжнародного валютного фонду, а отримати ці гроші від великої приватизації, власне, для цього і була написана ця стаття.</p>
<p>Що означає відмовлення від грошей Міжнародного валютного фонду?&nbsp; Це означає, що в велику приватизацію прийдуть не західні компанії, яких і так не просто сюди затягнути, над чим уряд працює, це означає, що прийдуть сюди українські олігархи і компанії з колишнього Радянського Союзу. Це означає, що всі потуги, які ми робили разом з урядом в гуманітарній політиці, демонтуючи пам'ятник Леніна, змінюючи назви, підтримуючи українське кіно, забороняючи російський кінематограф, будуть змарновані, бо знову ми опинимося, завдяки таким закладам, з російським зашморгом на шиї.</p>
<p>Тому закликаю вас підтримати уряд. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Лілія Михайлівна Гриневич.</p>
<p>&nbsp;</p>
<p>18:15:32</p>
<p>ГРИНЕВИЧ Л.М.</p>
<p>Шановні колеги, ми сьогодні розглядали звіт уряду в царині освіти і науки. Була дуже гостра дискусія, і цей рік ми можемо відзначити справжніми досягненнями в сфері освіти і науки і справжніми проблемами і викликами так само.</p>
<p>У науці ми прийняли дуже важливий стратегічний Закон "Про наукову і науково-технічну діяльність". Так само ми стали асоційованим членом програми "Горизонт 2020". І це неабияке досягнення, яке відкрило для наших науковців можливість доступу до участі в фінансованих європейських програмах.</p>
<p>Проте досить серйозне скорочення коштів на науку викликало зараз велике збентеження серед наукової спільноти. Ми розуміємо, що ми з вами працюємо в дуже складний час. І уряд змушений пріоритезувати свої видатки. Але хотілося б ще раз і ще раз закликати і уряд, і нас усіх пам'ятати про те, що освіта і наука є компонентою національної безпеки країни. І тому нам необхідно в майбутньому переглянути механізми перерозподілу коштів на науку, а не йти шляхом їх скорочення.</p>
<p>У сфері освіти Кабінет Міністрів, Міністерство освіти і науки напрацювали значну нормативну базу саме у секторі вищої освіти. Відбулася імплементація Закону "Про вищу освіту". Так, ми вважаємо, що, можливо, в цій сфері треба зробити більше. Але імплементація Закону "Про вищу освіту", за неї відповідають зусилля не тільки уряду, але й академічних спільнот, і нас з вами також.</p>
<p>Середня освіта позначена звичайно великою кількістю проблем. І зараз нам потрібно підхід середньої освіти перевести з площини розмов про оптимізацію в площину розмов до зростання якості. Тому розпочався вже перегляд стандартів в середній освіті, розпочалося також доопрацювання Закону "Про освіту", який має запустити реформу. Шановні колеги, сьогодні ситуація з професійно-технічною освітою теж нам вказує, що наступний рік повинен позначитися створенням регіональних планів, карт, освітніх карт професійної середньої освіти в Україні.</p>
<p>Я хотіла б зараз, зважаючи на те, що мій виступ…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд, завершуйте.</p>
<p>&nbsp;</p>
<p>ГРИНЕВИЧ Л.М. …останній серед голів комітетів, закликати кожного народного депутата, який присутній в цій залі, і буде голосувати. Запитайте, будь ласка, кожен – я це питання ставлю і собі – в цей момент, як ви будете голосувати: а що ви особисто зробили для того, щоби уряд міг втілювати реформи, як ми докладалися до цих реформ.</p>
<p>Прошу підтримати уряд.&nbsp;</p>
<p>&nbsp;</p>
<p>ГОЛОВУЮЧИЙ. Будь ласка, Артур Палатний.</p>
<p>&nbsp;</p>
<p>18:19:28</p>
<p>ПАЛАТНИЙ А.Л.</p>
<p>Шановний Володимире Борисовичу, шановні народні депутати! У рамках підготовки до звіту Кабінету Міністрів України комітет на своєму засіданні розглянув звіт міністра соціальної політики Павла Розенка та міністра молоді і спорту України Ігоря Жданова і визнав їх роботу задовільною. Проте, комітет хоче привернути увагу народних депутатів&nbsp; України до певних проблем у сфері сімейної політики, спорту та туризму.</p>
<p>На сьогоднішній день в рамках децентралізації на місцевий рівень передано фінансування дитячо-юнацьких спортивних шкіл, оздоровлення та відпочинку дітей. Проте, у значній частині регіонів ці програми фінансуються за залишковим принципом. Таким чином, діти залежать від настрою місцевого керівництва.</p>
<p>Хочу нагадати, що Конституцією України визнано, що сім'я, дитинство, материнство і батьківство охороняються державою. Тому й повинна бути запроваджена загальнодержавна політика щодо розвитку дитини, зокрема, щодо підтримки дитячо-юнацького спорту, щодо забезпечення оздоровлення дітей. Для цього мають бути виділені субвенції з державного бюджету: одна субвенція – на підтримку дитячо-юнацького спорту, інша субвенція – на забезпечення оздоровлення дітей. Проте, це вирішить лише одну проблему, і те – частково.</p>
<p>Тому з метою вироблення стратегії формування державою свого майбутнього комітет пропонує на найближчому засіданні уряду розглянути питання забезпечення дотримання прав дітей в Україні, питання&nbsp; інвестицій держави у своє&nbsp; майбутнє.</p>
<p>Ще однією стратегічною помилкою&nbsp; є намагання керівництва Міністерства освіти і науки&nbsp; України&nbsp; зробити&nbsp; заняття фізичного виховання&nbsp; у вищих навчальних закладах факультативами. Безумовно, частина&nbsp; студентів&nbsp; підтримує таку реформу, часть самостійних занять можна провести корисно для себе за пляшкою пива або за комп'ютером. Однак,&nbsp; вже&nbsp; через декілька років&nbsp; молоді люди&nbsp; починають шкодувати, що недостатньо уваги приділяли&nbsp; заняттям спорту, але втрачений час повернути неможливо. І головне, така реформа вдарить по&nbsp; обороноздатності нашої країни, бо навіть зараз значна частина&nbsp; призовників не придатна&nbsp; до військової служби.&nbsp; Виникає&nbsp; питання до&nbsp; міністра освіти і науки: чи дбає пан Квіт про здоров'я&nbsp; студентів&nbsp; та&nbsp; їх майбутнє? Мабуть, ні.&nbsp;&nbsp;</p>
<p>Хочу також звернути увагу до проблем туристичної галузі у державі. На жаль, керівництво Мінекономіки не приділяє суттєвої уваги цьому питанню, яке відноситься до його компетенції. І навіть не з'явилось на засідання&nbsp; нашого комітету, на якому мав би розглянутися&nbsp; звіт пана&nbsp; Абромавичуса щодо питань&nbsp; туризму. Міністр економіки спромігся за рік створити структурний підрозділ&nbsp; аж&nbsp;&nbsp; на&nbsp; 5 осіб, що відповідає&nbsp; за питання&nbsp;&nbsp; туризму. Проте ми&nbsp; вважаємо, що туристична&nbsp; галузь може і повинна стати локомотивом розвитку&nbsp; української економіки, джерелом&nbsp; наповнення&nbsp; державних&nbsp; та місцевих бюджетів. Україна…</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; завершуйте.</p>
<p>&nbsp;</p>
<p>ПАЛАТНИЙ А.Л. Україна повинна взяти приклад з таких країн як Грузія,&nbsp; Хорватія, Чорногорія, з країн&nbsp; Європи.</p>
<p>Шановні колеги,&nbsp; ми&nbsp; сподіваємося, що наступний уряд буде працювати гораздо спроможніше. Дякую&nbsp; за увагу.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Шановні колеги,&nbsp; виступи від комітетів завершено.&nbsp;</p>
<p>Ми переходимо до обговорення звіту.&nbsp;</p>
<p>І я прошу групи і фракції записатись. Буде регламент –&nbsp; 5 хвилин. Від фракцій і груп – по 5 хвилин. Будь ласка, записуємося.</p>
<p>Будь&nbsp; ласка, Юрій Луценко, "Блок Петра Порошенка".</p>
<p>&nbsp;</p>
<p>18:24:17</p>
<p>ЛУЦЕНКО Ю.В.</p>
<p>Ми домовлялися, 5 хвилин. Шановний пане Голово…</p>
<p>&nbsp;</p>
<p>ГОЛОВУЮЧИЙ. Регламент – 5 хвилин, будь ласка.</p>
<p>&nbsp;</p>
<p>18:24:33</p>
<p>ЛУЦЕНКО Ю.В.</p>
<p>Шановний пане Голово, шановні народні депутати! Перш за все,&nbsp; я хочу подякувати уряду Арсена Яценюка за багато корисного, що він зробив для України.</p>
<p>І, тим не менше, ні парламент, ні суспільство не задоволені діяльністю цього уряду. Уряд, на жаль, не хоче цього визнавати. Заславши в парламент нашвидкоруч зліплений звіт, фактично, за два, подекуди за три квартали&nbsp; поточного… минулого року, він не захотів проводити фахову дискусію на комітетах, відбувши фактично один комітет, зате на ток-шоу в повному складі розповідає про свої наступні грандіозні плани. При цьому говорить, що все було б добре, якби парламент йому не тиснув, не заважав і не слав есемески. Звичайно, перевести стрілки на парламент можна, він, дійсно, не найкращий. Але штука в тому, що саме цей парламент найняв вас, панове урядовці, на роботу для боротьби з корупцією і проведення реформ. І це було не вчора, не позавчора, а рік тому.</p>
<p>Звичайно, давайте візьмемо прості речі –&nbsp; АПК. Уряд постійно бореться зі спецрежимом в агропромисловому комплексі. Я розумію, це в принципі зрозуміло, бо це угода з МВФ, все це ясно.&nbsp;</p>
<p>А можна зайнятися просто фермерами. А можна&nbsp; зробити так, щоб вони не платили 400 баксів за гектар землі при кожному виділенні в Держкомземі А можна&nbsp; зробити так, щоб Аграрний фонд закупляв&nbsp; зерно у фермерів, а не 70 відсотків в одного найкрупнішого монополіста. Що для цього треба робити? У вас був рік.</p>
<p>Візьмемо іншу річ. Взагалі скажіть мені, а навіщо скільки&nbsp; державних підприємств? В АПК 400 державних підприємств. Міністр розпоряджається чотирма м'ясокомбінатами, чотирма пунктами штучного осеменіння худоби. Це задача міністра? Так може він зрештою продасть весь цей розсадник партійної корупції і запустить ефективне господарювання на селі.</p>
<p>&nbsp;Ми сьогодні багато говоримо завдяки&nbsp; вчинку міністру економіки Айварасу&nbsp;&nbsp; Абромавичусу, за що я йому особисто вдячний, про корупцію при призначенні керівника в державне&nbsp; підприємство. Керівник Національного антикорупційного бюро озвучив цифру:&nbsp; 110 мільярдів&nbsp; гривень збитків&nbsp;&nbsp; у рік приносять державні підприємства. Питання: що ви робили рік, панове. Чому минулого тижня ви заслали сюди проект Закону про&nbsp; розірвання&nbsp; контрактів з усіма&nbsp; керівниками, аби провести нарешті набір відповідальних ефективних менеджерів? Скажіть мені, хто вам заважав зняти&nbsp; партійно орієнтованих керівників в "Енергоатомі" , "Укрспирті", "Укргазвидобуванні", "Восток ГОКу",&nbsp; в інших державних підприємствах, щоб люди розуміли, про що йдеться?</p>
<p>"Електротяжмаш" 70 відсотків своєї продукції продає через&nbsp; дві&nbsp; британські прокладки з відкатом від&nbsp; 20 до 50 відсотків&nbsp; при&nbsp; обігу 2 мільярди гривень. Це сотні&nbsp; мільйонів, які не отримує державна&nbsp; кишеня, зате "золоті яйця" отримують хтось, направлені партіями. І не кажіть мені, що&nbsp; там представники усіх політсил. Перед вами&nbsp; стоїть Луценко. Я був на двох Майданах. Я сидів у тюрмі. Мій син був на війні. І мені байдуже, яка політична сила краде! Гоніть їх&nbsp; всіх! Це була ваша задача! У вас був рік!<i> (Оплески)</i> І якщо за рік уряд цього не&nbsp; зробив, а&nbsp; до речі, це був функціональний обов'язок міністра економіки Абромавичуса, то це як&nbsp; мінімум саботаж, а як максимум – співучасть у мародерстві воюючої країни.&nbsp;</p>
<p>Шановні, йдемо далі: ситуація на митниці. Хто про неї ще не чув за цей рік? У мене&nbsp; в руках офіційні документи, різниця між тарифами київської міської митниці і київської обласної митниці: на київській обласній митниці завдяки заниженню тарифів від державного рівня йде переток товарів, держава недоотримала лише за грудень мільярд гривень, чуть конкретніше – 956 мільйонів гривень. За&nbsp; місяць! Скажіть мені, я можу визнати діяльність уряду задовільною? Мільярд за місяць втрачає країна тільки в одній обласній митниці.&nbsp;</p>
<p>Знову з'явилися люди Калєтніка, знову з'явилися люди Тараса Козака, якого пам'ятає вся Західна Україна, але зате уряд каже, він ефективно бореться з корупцією, аби не ес-ем-ески парламенту. Це, панове урядовці, причина, чому вчитель з 40-а роками стажу отримує 2 тисячі 200 гривень у місяць. 2 тисячі 200 гривень! Бо у вас мільярд під носом у Києві крадуть один місяць на одній митниці!</p>
<p>Ви говорите…</p>
<p>&nbsp;</p>
<p>ГОЛОВУЮЧИЙ.&nbsp; Завершуйте, Юрій Віталійович.</p>
<p>&nbsp;</p>
<p>ЛУЦЕНКО Ю.В. Ви говорите, що парламент заважає вам боротися з корупцією, ви говорите, що не працює прокуратура, НАБУ, СБУ. СБУ зловило "на гарячому" з колосальними коштами керівництво, яких ви так і не захотіли після цього навіть відсторонити від зайнятих посад. Ось лист Президента, просить вас, відстороніть, а краще зніміть з посади Службу зайнятості і Службу експортного контролю. Думаєте зняли? Нема коли, бо ми пишемо принципи взаємодії між гілками влади, тієї влади, де вже сидять уже зловлені "на гарячому" корупціонери!&nbsp;</p>
<p>Шановні, як уряд… Хочу сказати дуже спокійно: основою діяльності будь-якого непопулістичного уряду має бути не тільки боротьба з корупцією, а робота над економікою.&nbsp;</p>
<p>Шановні друзі, ми маємо зараз пам'ятати. Нам всім соромно ходити по вулицям. Я скажу про себе, у владі завжди бути соромно, сьогодні – пекуче соромно. Я на виборах бачив людей з мінімальною пенсією і живу поруч з ними. Тисячу 74 гривні в місяць. Сказати, чому? Тому що уряд забув просту&nbsp; річ: в цій країні 43 мільйони жителів, 14 мільйонів пенсіонерів, 11 мільйонів працюючих, з яких 7 мільйонів не платять податки, бо мають три мінімальних зарплати, ще мільйон – на спрощеному податку і лише 3 мільйони сплачують податки, 3 мільйони утримують 43-мільйонну країну. Громадяни з уряду, де нові робочі місця? Де нові ринки?&nbsp; Де стимулювання експорту? Де боротьба за європейську інтеграцію в економіці?</p>
<p>Я вам скажу, де. За цей рік з 15 тисяч стандартів лише 2,5 тисячі спромоглися привести до європейських норм. Про які нові ринки ми говоримо? Про яке просування на ті ринки і створення нових робочих місць можна говорити? Де експортно-кредитне бюро? Де інші інституції, про які парламент давно прийняв закони? Вибачте, я завершую. <i>&nbsp;</i></p>
<p>Шановні друзі, я бачу, сьогодні, що багато урядовців почувають себе ображеними за постановку&nbsp; питання про незадовільну роботу уряду, це наші колеги, багато хто з них – наші просто товариші і друзі. Але дозвольте вам сказати, чому 70 відсотків людей вимагають вашої відставки. Бо ці люди бачать, що ви зупинилися. Десь минулого вересня, жовтня уряд зупинився і просто захищає свої посади, в країні нічого не міняється. Люди бачать, що ви не зашили кишені і нічого не рухаєте в реформах в цій країні. Вони бідно живуть, страждають, вони готові страждати, але робіть, рухайте цю країну вперед. Натомість ми чуємо про нові грандіозні плани, але не про те, що зробили, про те, що хочемо, але не те, що робимо.</p>
<p>Шановні друзі, люди у відчаї від того, що Прем'єр і уряд так добре говорить, але так мало з цього ми відчуваємо в своєму житті. Шановні, я вам скажу чіткіше: ми всі забули запах палаючих шин на Майдані. Ми просто почали забувати про те, чим клялися там! Ця країна не може далі терпіти бездіяльність уряду! Ми просто зобов'язані йти вперед!</p>
<p>Я не виступаю проти Арсенія Яценюка і жодного конкретного міністра. Я виступаю проти того, що ми зупинилися, а значить, програємо. В ситуації війни це гірше, ніж Алісі: щоб стояти, Алісі треба було бігти. Нам, щоб рухатися, треба бігти всім разом, і битися, пробивати головою, якщо хочете, цю стінку.</p>
<p>Шановний Арсеній Петрович, я знаю, як багато ви зробили для країни. Я без жодної іронії це кажу. Арсенію Яценюку вдалося зробити те, що не міг зробити жоден з попередніх прем'єр-міністрів. Ми прийняли безліч дуже важливих рішень. Знаю, що кожен керівник – я ним також був, - вважає, що йому трішки не вистачає, щоб все получилось. Але прийшов час, всі ми тимчасові. І не кажіть мені про війну, бо якщо ви кажете про війну, то камікадзе треба використовувати по призначенню! Думайте про людей! Сьогодні Президент сказав прямі слова: недовіра 70 відсотків означає, що Генеральний прокурор має піти, недовіра 70 відсотків означає, що уряд має скласти свої повноваження.</p>
<p>Від імені фракції "Блоку Петра Порошенка" та колег із "Батьківщини", "Самопомочі", Радикальної партії і інших депутатів ми внесли 150 підписів про голосування за резолюції недовіри, зареєстрували Постанову під номером 4080. І просимо вже сьогодні голосувати за зміну ситуації в уряді. Україна має рухатися. Ми боремося не за уряд, а за зміни в цій країні.</p>
<p>Слава Україні!</p>
<p>&nbsp;</p>
<p>ГОЛОВУЮЧИЙ. Шановні колеги, я не хотів зупиняти виступ Юрія Віталійовича, але він тривав 10 хвилин. Тому буде абсолютно справедливо, коли кожен лідер фракції може виступити протягом 10 хвилин. Але я би всіх просив бути максимально лаконічними.</p>
<p>Олег березок. І більше ми не подвоюємо регламент. Олег Березюк, "Самопоміч".</p>
<p>&nbsp;</p>
<p>18:36:00</p>
<p>БЕРЕЗЮК О.Р.</p>
<p>Вельмишановний пане Голово! Вельмишановний пане Прем’єр-міністре! Вельмишановні міністри, депутати, панове, громадяни України! Хочу розпочати свій виступ&nbsp; з слів подяки. За будь-яку працю треба дякувати і треба подякувати міністрам за те, що вони протягом більше як року працювали на своїх нелегких посадах. <i>(Оплески)</i></p>
<p>Але сумно сьогодні чути, що ми гонорово говоримо про те, що вперше за новітню історію України повноцінний звіт уряду відбувся. Що це означає? Що вперше за новітню історію України з'явилися&nbsp; ваги і противаги в парламенті. З'явився парламент, який заставив уряд бути субординацією, його похідною, і це означає, що ця держава&nbsp; має&nbsp; майбутнє. Бо тільки ваги і противаги в управлінні, публічному управлінні є ефективними.</p>
<p>Шановні колеги, уряд – це команда, яку обирає парламент, команда, яка має на меті об'єднувати, мотивувати і&nbsp; управляти державними процесами в країні.&nbsp;&nbsp; І ми сподівалися, що це буде така команда. І вона в частині є такою командою, там є люди, які є дуже якісними управлінцями. Але чи це стала команда публічного&nbsp; управління, яка може вести за собою?&nbsp;</p>
<p>Навіть сьогоднішній звіт є прикладом, що так не сталося. Тому що сьогоднішній звіт був звітом статистики, тарифів і всього іншого&nbsp; механістичного.&nbsp; Я погоджуюся з депутатом Томенко, в сьогоднішньому звіті не було аналізу, чому сталося і чому не сталося. У сьогоднішньому звіті не було людини,&nbsp; заради якої піднімаються чи знижуються тарифи, не було мотиву, чого уряд працював. І це ознака відсутності елементарного публічного управління.</p>
<p>Прем'єр-міністр в нашому розумінні – це особа, управлінець, публічний управлінець, політичний управлінець. Людина, яка, маючи стратегію і принципи в голові, веде людей.</p>
<p>Що ми мали, крім успіху? Ми мали подвійні стандарти, ми мали шлях, який був непростий, і іноді ми приймали якісні рішення разом з вами і з урядом не за, а всупереч. Я не є фахівець від економіки і фінансів, але я був світком саги, яку я називаю ЄСВ. Вибачте, будь ласка, уряд переконував, як не треба це робити, уряд переконував про величезну деру, яка утвориться і знищить українську фінансову систему. Сьогодні я дякую уряду за чесність. Уряд сказав, що це було правильно. Але це парламент настояв зробити ці справи, і вони є для українців. Тому парламент є орган державного управління і колективного мислення, що є основою публічного управління в державі.</p>
<p>Інша сага – децентралізація. Вона була зроблена урядом і цим парламентом. Але що сталося цього року в бюджеті? Цього року в бюджеті в підступний спосіб фінансова децентралізація була практично знищена, і тільки завдяки активній жорстокій і жорсткій позиції парламенту і особисто Голови Верховної Ради, парламент відстояв цю позицію. Це подвійні стандарти і незрозуміла мета.</p>
<p>Сам бюджет – апогей, апогей непорозуміння, а його форма прийняття –&nbsp; апогей зневаги до українського парламенту і української людини. Так бути не може.</p>
<p>І коли сьогодні уряд став першим урядом, який відзвітував згідно закону в новій історії України, це має бути перший уряд, який повинен понести покарання за те, що порушив правила публічного управління, працюючи над найважливішим документом країни і його діяльності – бюджетом. Тому що наступний уряд скористається цим фантастичним досвідом і буде поважати правила публічного управління. Інакше не працює будь-яке управління, в тому числі публічне.</p>
<p>Корупція – во язице. Я не буду багато про це говорити. Я тільки хочу запитати уряд. Ми так тяжко в цьому залі приймали…</p>
<p>&nbsp;</p>
<p>ГОЛОВУЮЧИЙ. Будь ласка, продовжуйте, 10 хвилин.</p>
<p>&nbsp;</p>
<p>18:41:24</p>
<p>БЕРЕЗЮК О.Р.</p>
<p>Ми так тяжко в цьому залі приймали закон, так званий Закон про "Укрнафту". Пам'ятаєте цю сагу декількомісячну. І, дякуючи настирливості депутатів, ми прийняли урядовий законопроект. Ми внаслідок цього отримали в бюджет 1,7 мільярда гривень дивідендів. Але хочеться запитати уряд: чому ми втратили 10 мільярдів гривень на тому, що "Укрнафта" продавала нафту за 5 відсотків авансових. А сьогодні 50 відсотків тих, хто заборгував, вже не існують в природі. Де 10 мільярдів гривень? Де менеджмент державного підприємства? Це боротьба з корупцією? Ні. Це мімікрія і зневага до публічного управління.</p>
<p>Ми дуже тісно працювали як фракція з урядом по митниці. На митниці лежить за нашими підрахунками ще один річний бюджет країни. Я сьогодні приймаю із задоволенням заклики уряду до реформи митниці. Але це треба було робити рік тому, тому що митниця є основним джерелом корупції в цій країні і зневаги до людини, яка навіть живе на корупції на цій, на цій митниці. Це зневага і знецінення людського життя в Україні.</p>
<p>І обіцянки, які сьогодні ми чуємо у програмі на наступних 12 місяців, на превеликий жаль, з річного досвіду співпраці з публічним інструментом управління в державі підпадають під приказку українську: "обіцянка-цяцянка, а дурному - радість".</p>
<p>За 25 років розвитку української інституційної держави дурних залишається все менше. Тому ми підтримуємо позицію уряду йти далі. "Ходімо далі, – писав Шевченко, – доленько моя! Мій друже вбогий, але нелукавий!" Уряд має бути прикладом, він має сьогодні погодитися з парламентом, піти у відставку і спільно разом у цій коаліції збудувати новий уряд, який буде мати кредит довіри,&nbsp; у людей в першу чергу, і зробити ті речі спільно, які зроблять державу успішною, піднімуть довіру до державної інституції. І ми з вами будемо людям пояснювати, чому вони мають так чи інакше жити чи існувати.</p>
<p>Тому, без сумніву, ходімо далі, бо наша доля нам говорить: далі&nbsp; залишається тільки одна мета і ціль – це слава цієї країни і добробут цих людей.</p>
<p>"Ходімо далі, далі слава, а слава – заповідь моя". Це наша доля.</p>
<p>Дякую вам.</p>
<p>&nbsp;</p>
<p>ГОЛОВУЮЧИЙ. Юрій Бойко, "Опозиційний блок".</p>
<p>&nbsp;</p>
<p>18:44:44</p>
<p>БОЙКО Ю.А.</p>
<p>Шановний пане Голово, шановний уряд України, народні депутати! На протязі півтора року існування цього уряду вже є певна закономірність. Суть її проста: чим гірше у нас стан справ в економіці, тим яскравіше виступають урядовці на чолі з Прем'єр-міністром, тим блискучіше вони б'ють своїх політичних опонентів і показують плани на майбутнє.</p>
<p>Що було візитною картою цього уряду на протязі останніх півтора року? Перше – це абсолютно незрозуміла і непередбачувана податкова, а саме головне – митна політика, і тут треба бути відвертими, і законодавство, яке змінювалось кожні три місяці.</p>
<p>Повністю відсутня&nbsp; секторальна підтримка вітчизняної&nbsp; промисловості, що привело до демонтажу цілих галузей промисловості. Наприклад, у нас&nbsp; на протязі останні&nbsp; півтора&nbsp; року&nbsp; повністю зникла автомобілебудівна галузь, де з 9 заводів у нас залишилось сьогодні тільки 2.&nbsp; Не було дієвої підтримки в частині лобіювання у&nbsp; здоровому сенсі вітчизняного виробника на зовнішніх ринках, і агентство по експорту воно залишилось на папері.&nbsp; Практично не доступні були кредитування під поповнення оборотних коштів для підприємств. І все це вилилось сумарно у те, що&nbsp; після півтора року існування&nbsp; уряду ми прийшли до втрати&nbsp; чверті своєї&nbsp; промисловості, і це без врахування Донбасу і Криму. Ми прийшли з&nbsp; демонтажем&nbsp; цих галузей промисловості,&nbsp; не тільки &nbsp;автомобілебудування, а і вугільної галузі. Ми прийшли до&nbsp;&nbsp; знущання над фермерами, які сьогодні&nbsp; 100 тисяч знаходяться на грані зупинки своїх господарств. Ми прийшли&nbsp; на втрату&nbsp;&nbsp; 20 мільярдів експорту&nbsp; і втрату&nbsp; двох третин&nbsp; доходу населення. Ось&nbsp;&nbsp; з чим &nbsp;&nbsp;ми прийшли після роботи, півторарічної роботи&nbsp; нашого уряду України.</p>
<p>Декілька&nbsp; слів&nbsp; з приводу&nbsp; особливої гордості урядовців – енергетичної політики.&nbsp; В енергетиці для людей, для споживачів України,&nbsp; а це люди і промисловість,&nbsp; мають&nbsp; значення&nbsp; два показника. Перше – це&nbsp; вартість енергоресурсів, тому що для людей це пряма дорога до тарифів,&nbsp; для&nbsp; промисловості – це&nbsp; конкурентоздатність випускаємої продукції, а видобуток – це робочі місця і енергетична незалежність держави. Все інше, про що казали урядовці, – це&nbsp; внутрішня кухня міністерств, відомств,&nbsp; нафтогазів, всіх інших контор, які&nbsp; займаються енергетикою.&nbsp; Враховуючи те, що сталося кратне збільшення вартості енергоресурсів, а відповідно і тарифів, збільшення вартості енергоресурсів для підприємств і відповідно зменшення їх конкурентоздатності, ми можемо сказати, що і на цьому полі уряд спрацював незадовільно.</p>
<p>Тому, підсумовуючи все, позиція нашої фракції: ми чекаємо постанову про незадовільну роботу уряду і будемо її підтримувати. Дякую за увагу.</p>
<p>&nbsp;</p>
<p>ГОЛОВУЮЧИЙ. Будь ласка.</p>
<p>&nbsp;</p>
<p>18:48:51</p>
<p>РАБІНОВИЧ В.З.</p>
<p>Дорогие друзья, я вот слушаю внимательно, что мы обсуждаем, и я хочу вам сказать, о какой отставке уряда мы говорим? Это мы разбили свое выступление.</p>
<p>О какой отставке? Вы прекрасно знаете, ни 70 процентов не любят это правительство, 70 процентов населения обнищали, им нечего есть, они плачут, я езжу по регионам. Оценка правительства может быть только одна. Дорогие друзья, вы все приходили в этот зал защищать народ Украины. Вот оценка правительства! Вот она! Мы должны не просто дать, послушайте, не просто отставка. Мы должны вернуть все, что они украли, мы должны каждого впервые поднятия Украины… <i>(Шум у залі)</i> Поднятие нашей страны начнется с того, когда их посадят, дорогие друзья. Закройте рот! Дайте сказать! <i>(Шум у залі)</i> Послушайте меня! Хватит, вы уже наорали! Вы наорали! Вы наорали до того, что людям жить не на что! Вы наорали на то, что… Посмотрите, вы выйдите со мной сейчас вот здесь, вы стояли на Майдане, выйдите со мной сейчас к людям, к людям, которые вас послали, они вам скажут, что вы стоите и какая ваша оценка.</p>
<p>Дорогие друзья, я вас очень прошу один раз в жизни, поверьте, вот, один раз в жизни возьмите себя в руки, забудьте, что они вам предлагали. Вспомните, что за вами народ Украины, отправьте их в тюрьму, и мы победим. Спасибо.</p>
<p>&nbsp;</p>
<p>ГОЛОВУЮЧИЙ. Віктор Бондар, "Відродження".</p>
<p>&nbsp;</p>
<p>ГОЛОВУЮЧИЙ. Возьмите оденьте, вы забыли. Передайте, пожалуйста.</p>
<p>Будь ласка, Віктор Бондар.</p>
<p>&nbsp;</p>
<p>18:50:23</p>
<p>БОНДАР В.В.</p>
<p>Шановний Володимире Борисовичу, шановні колеги! Я не знаю, кому подобається цей цирк, який&nbsp; сьогодні спостерігає вся країна. Я не знаю, кому подобається цей&nbsp; рік, який&nbsp; прожила ця країна. Я не знаю, чи&nbsp; 70 відсотків, чи може всі 100 відсотків пристали від влади, від цієї коаліціади, від цієї коаліції, яка сьогодні знову й знову влаштовує нам черговий цирк від всього, що&nbsp; вони зробили самі&nbsp; своїми руками за цей рік.</p>
<p>Мені дивно сьогодні чути ці істерики і заклики лідерів фракцій коаліцій, які&nbsp; розпинають сьогодні&nbsp; уряд, які своїми руками створювали, в які делегували&nbsp; більшість&nbsp; кожна фракція своїх міністрів. Хіба не Міністерство економіки, енергетики, інфраструктури, фінансів і так далі не давала квоту БПП? Та ви несете таку саму&nbsp; відповідальність за уряд як і вони. і "Народний фронт", і "БЮТ" і "Самопоміч".</p>
<p>Окремі міністри цілий рік то чартерами літали, то ще щось, дехто успішно освоював аграрне господарство, а тепер відмежовується від нього, не знають його як&nbsp; вигнати з уряду, відкликають, а він їм каже, що я не хочу вас чути, ви вже мені не цікаві, ви ж мене туди завели. А потім не знають, як уряд поміняти, бо вже міністри не ручні стали. Есемески, доручення – да ви самі завели уряд&nbsp; в тупик, разом з вашою&nbsp; коаліцією.</p>
<p>Парламент втратив&nbsp; контроль над урядом. Парламент просто нівелював себе вашою поведінкою, ваших лідерів, які танцювали&nbsp; загальну гру і робили спочатку&nbsp; рік вигляд, що в Україні нічого не відбувається страшного. Корупція, погрязли і так далі.&nbsp;</p>
<p>&nbsp;&nbsp;&nbsp;&nbsp; Які ви далі&nbsp; нам сценарії готуєте? У вас хіба була за рік якась економічна програма? Ні. Була стратегічна мета? Ні. Ви якусь галузь взяли на щит і сказали, що&nbsp; це перспективна галузь, яку можна підняти і за рахунок цієї галузі робити валютну виручку, експортну орієнтацію чи якусь перспективу? Ні. Нічого не зробили. А тепер&nbsp; розпинаєте… два місяці шукали&nbsp; крайніх, шукали міністрів крайніх, не вийшло по міністрах, давайте цілий уряд заколотимо. Ви просто відволікаєте увагу людей від тих реальних подій, які&nbsp; відбувалися в країні з вашою допомогою цілий рік:&nbsp; від обнищання, від розрухи, від усього, що ми бачимо сьогодні. Вийдемо на вулицю і запитаємо людей, нам всі це підтвердять.</p>
<p>Що далі відбувається? А далі відбувається найстрашніше. А далі відбувалися місяць&nbsp; кулуарні переговори, як і якого міністра, на якого поміняти, хто буде&nbsp; якими державними підприємствами керувати, хто які корупційні потоки очолить. Ви ж самі тут, у парламенті, створили цю ситуацію, коли знову пішли кулуарні домовленості, знову почали крутити "кулуарне кіно", як, хто, де буде після того, як звалимо цей уряд.</p>
<p>Ви ж не думаєте про те, яка буде нова економічна політика, що буде в енергетиці, що буде в транспорті, що буде з соціальним захистом, як підняти зарплати і пенсії, як зняти нарешті ці комунальні тарифи, які сьогодні люди не можуть тягнути. Ви ж про це не говорите, ви говорите про те, хто знову де буде.</p>
<p>І з нами пробували про це все всі тут&nbsp; говорити по кругу: дайте нам голоси, підтримайте, розведіть, нам треба, нам те… Та ви граєте "кіно", яке заздалегідь було зрозуміло, чим закінчиться. І сьогодні ми знову бачимо фарс. Сьогодні головна мета: давайте "зіб'ємо" уряд. А що далі? Далі будемо розбиратися. Хто буде новий уряд, який кадровий потенціал? Ви знову будете&nbsp; на вулиці людей ловити чи привозити з-за кордону, міняти паспорти? Що ви плануєте робити? Яка буде економічна політика, яка стратегія ваших дій?&nbsp; Не можна знову наосліп за один день міняти позицію тільки тому, що комусь захотілось стати Прем'єром чи&nbsp; міністрами.</p>
<p>Дайте нам чіткий план дій коаліції, кого ви бачите, професійно які люди будуть, які знають галузь, яка галузь їх підтримає, які мають план дій хоча б на півроку, дайте нам бачення вашої політики економічної, політичної, зовнішньої політики, політики по обороні країни і так далі і тоді ми готові з вами сідати говорити. Але це буде вже тоді реально нормальний план дій, і вся країна буде знати, за що підписується парламент, за який уряд парламент підписується і що цей уряд і парламент буде далі робити.</p>
<p>На жаль, ми бачимо, що ви сьогодні знову робите фарс, знову робите цирк, і ми в цьому фарсі і цирку участі приймати не хочемо. Самі розрулюйте те, що ви наробили. Дасть Бог люди побачать через півроку: не хочете, не вмієте – виходьте з коаліції, розвалюйте, на перевибори – і люди дадуть вам всім оцінку. Ми в цьому фарсі участи приймати не будемо.&nbsp; Дякуємо.&nbsp;&nbsp;&nbsp;</p>
<p>&nbsp;</p>
<p>ГОЛОВУЮЧИЙ.&nbsp; Олег Ляшко, Радикальна партія, будь ласка.</p>
<p>&nbsp;</p>
<p>18:55:15</p>
<p>ЛЯШКО О.В.</p>
<p>Олег Ляшко, Радикальна партія. Шановний Арсенію Петровичу, шановні колеги народні депутати, шановні громадяни України! Учора, коли ми нарешті визначилися, коли буде заслуховування звіту уряду, я через Фейсбук звернувся до громадян України, щоб вони задали питання, які б вони хотіли почути, до Прем'єр-міністра. За менше, ніж добу понад 2 тисячі запитань від громадян України. Дев'яносто відсотків з них, шановний Арсеній Петрович, це побажання вам в нецензурній формі. Найм'якіше із цих побажань, я процитую лише одне. Тетяна Рудик: "Передайте йому, щоб він жив все життя на тисячу гривень".</p>
<p>Тепер щодо питань. Я хочу кілька питань, оскільки там тисячі питань від людей, я вам обов'язково всі ці тисячі питань передам. Я хочу буквально кілка процитувати з парламентської трибуни для того, щоб ви почули, що думають люди. Микола Завірюха: "Відміна акцизного збору на вживані авто". Наталя Степура: "Чому скасовані виплати нормальним жінкам, які самі виховують нормальних дітей?" Ольга Щербина: "У мене маленький бізнес, поліція вимагає гроші, погрожує. То де ж кінець корупції?" Віолета Шмігельська: "Чому не фінансується повністю медикаментами дитячі лікарні?" Інна Петрова про якість газу: "Він розбавлений чи неякісний, лічильник мотає як скажений". Ольга Шевченко: "Дуже хочеться, щоб Прем'єр розказав як поділити пенсію на життя і лікування в сумі тисячу 200 гривень". І отаких питань тисячі, питань.</p>
<p>Арсеній Петрович, ви сьогодні багато і не тільки сьогодні, і вчора, і позавчора, у вас чудові десятихвилинки, в яких високий рейтинг, дивиться народ, де ви розказуєте про успіхи вашого уряду, де ви розказуєте про успіхи вашої економічної політики. Ви забули про одне – яке призначення реформ. Хтось із відомих казав: "Коли ти дійдеш до мети, важливо не забути за чим ти туди йшов". Так, от коли ви розказуєте про реформи, то ви забули, що ключове призначення усіх ваших реформ – це підвищення рівня життя людей. Ваші реформи кожна людина має помацати у своїй кишені, от коли там гроші є, ото показник ваших реформ. Коли там грошей немає, коли мільйони жебраків, коли знищений малий і середній бізнес, і великий в тому числі, уже і олігархів майже не залишилось, слава Богу. Слава Богу! За олігархів, да, слава Богу. А от що малого і середнього бізнесу немає, фермерів немає, людей, які здатні прогодувати свою сім'ю, немає, то це не реформи – це геноцид.</p>
<p>Арсенію Петровичу, я цитую вас. Ви тут сказали: "Немає альтернативи, крім кредитів Міжнародного валютного фонду, немає іншого рецепту. А хто знає, вийдіть і розкажіть". То я вам розкажу, Арсеній Петрович, інший рецепт, крім кредитів Міжнародного валютного фонду. Кредити Міжнародного валютного фонду – це мають бути як інструмент для економічного зростання, але воно не може бути економічним зростанням, бо головне в економічному зростанні – це те, чого не знає ваш славетний реформатор – міністр економічного розвитку Абромавичус. Це розвиток власної промисловості, це підтримка малого і середнього бізнесу, це стимулювання українського експорту, це податкова реформа, детінізація заробітних плат – от, що ви мали робити для того, щоб піднімати доходи громадян. Це ключова мета вашої реформи: радикальне підвищення заробітних плат і пенсій. І коли ви, шановний Арсенію Петровичу, говорите про успіхи реформ – це про кредити Міжнародного валютного фонду, - то я вам хочу сказати, що справжній показник успіху реформ – це припинення співпраці з Міжнародним валютним фондом через здобуття фінансової незалежності та економічного зростання, а не постійне поглиблення залежності від міжнародних кредиторів. Отоді буде успіх.</p>
<p>А тепер я хочу вам сказати. Шановні друзі, і, головне, мало в цьому залі друзів, і всі, хто посміхається, всі, хто обнімаються, одразу скористаються можливістю, як тільки ти ослабнеш, вставити ножа в спину. Я хочу звернутися до українських громадян: оце місце, де найвищий цинізм в країні, концентрація цинізму. Коли я бачу виступи представників фракцій коаліції, які довбуть той уряд, як проклятий, так вони правильно все роблять, що довбуть, бо сьогодні це популярно. Тільки забувають сказати, що вони так само відповідальні за той уряд, що там більшість міністрів, у цьому уряді - це представники БПП, це висуванці Президента. І Президент так само несе відповідальність за цей проклятий уряд, як і парламентська коаліція. І коли ми говоримо про успіхи реформ, то успіхи реформ – це не лише діяльність уряду, це діяльність Генерального прокурора, який нарешті&nbsp; через рік подав у відставку, а ми з "Самопоміччю"&nbsp; рік тому не голосували і закликали парламент цього не робити. Ви домовилися із злодійським блоком. Проголосували Шокіна, який дискредитував всю країну відсутністю реформ.</p>
<p>Коли ми говоримо про успіхи реформ, то це грошово-кредитна політика. Не буде жодного успіху реформ, коли кредити в комерційному банку&nbsp; під &nbsp;40 процентів річних. І який би не був уряд, але коли голова Національного банку на валютних спекуляціях заробляє за день&nbsp; стільки, що народ за все життя не заробить, то якби я був Прем’єр-міністром, у мене було б два виходи: або самому застрелитися,&nbsp; або Гонтареву застрелити за те, що вона робить з курсом гривні.</p>
<p>Арсеній Петрович, ваша політики, політика вашого уряду, політика Президента, політика Національного банку – відсутність реальної боротьби з корупцією, відсутність реформ в судочинстві, відсутність реформ в правоохоронній системі і як наслідок відсутність інвесторів, бо&nbsp; ні один інвестор не прийде, коли тут продажний суд, коли за кримінальні справи відкривають і закривають за гроші, коли для того, щоб&nbsp; отримати якісь дозволи у уряді треба чемодан бабок нести на державні підприємства. Так от ви солідарна влада за це відповідаєте.</p>
<p>Наші пропозиції, наші пропозиції Радикальної партії. Нинішня коаліція, нинішня влада, нинішній уряд довели країну до ручки. Ми стоїмо на порозі потрясінь. Хто це не відчуває, понюхайте повітря, у повітрі гроза. Правильно казав колега Луценко,&nbsp; давно забули запах шин. Так от, не просто&nbsp; запах шин, в повітрі – гроза, яка знесе всіх, у першу чергу тих,&nbsp; хто забув заради чого ви прийшли. Хто забув про те, кому ви зобов'язані своїми кріслами. Скільки тисяч людей загинуло на Майдані, на фронті для того, щоб ви сиділи в кріслах цих. Вони гинули не за те, щоб ви сиділи в кріслах і грабували. Вони гинули не за те. щоб ви сиділи в кріслах і перетворили людей в жебраків. Вони гинули не за те. щоби їх цинічно дурили.</p>
<p>Ви питаєте, чому криза? Тому що влада дурить людей, тому що люди бачать невідповідність слів влади ділам влади, от від чого криза. Тому що ви забули про Майдан, і прийшов час вам це нагадати. Тут будуть не шини. Коли люди стояли на Майдані, не було зброї, сьогодні в кожного другого є зброя. І якщо ви не зрозумієте, що ви маєте проводити реальні реформи, якщо ви не зрозумієте, що досить красти і брехати, якщо ви не зрозумієте, що країна змінилася. Ви не змінились, дураки – країна змінилась, люди змінились. Вони не дозволять вам більше красти, брехати і грабувати країну. Тому що ті тисячі жертв, які були віддані, ні для того були віддані, щоб ви і далі думали, що ви можете тільки міняти політичний клас, не міняючи правил гри, не борючись з корупцією, не піднімаючи країну.</p>
<p>Що пропонує Радикальна партія? Цілком очевидно, що уряд, очевидно, відправлять у відставку. Наша фракція буде голосувати за недовіру уряду і за визнання його роботи незадовільною.</p>
<p>Але що далі? Далі два варіанти: або дострокові вибори, або формування нової коаліції, нової програми і нового уряду. Дострокові вибори – це шлях до дестабілізації. Ви бачите як представники злодійського блоку оживились, ви бачите, як вони з наручниками бігають? Ви на себе одягніть ті наручники спочатку. На регіоналів, які завдяки нинішній владі сидять сьогодні у Верховній Раді, сидять у Верховній Раді і не відповідають. І це теж питання до влади, до Президента, до уряду, до Генпрокурора. Чому вони сидять у парламенті? Чому вони не притягнуті до відповідальності? Чому ви з ними домовляєтеся?</p>
<p>Так от, ми пропонуємо країні план дій. Радикальних антикризових реформ, радикальних політичних реформ, радикально підвищення рівня відповідальності політичного класу перед власними співгромадянами. Ми пропонуємо країні радикальні,&nbsp; рішучі реформи. У нас немає часу. За минулу добу загинуло 3 військовослужбовці, десяток поранених, хто забув. Війна розгорається, поки ви тут розслабились, шановні колеги. У нас немає часу. Ми не маємо ні історичної можливості, ні безвідповідальності для того, щоб втратити країну.</p>
<p>Тому я закликаю до рішучих дій, до радикальної зміни економічної політики, до радикальної зміни діяльності влади. Фракція Радикальної партії готова&nbsp; <a name=Temp></a>бути у фарватері, у авангарді всіх цих радикальних реформ заради підвищення рівня життя українського…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Литвин Володимир Михайлович, "Воля народу".</p>
<p>&nbsp;</p>
<p>19:05:45</p>
<p>ЛИТВИН В.М.</p>
<p>Шановний Голово, шановний Прем’єр-міністр, шановні народні депутати! Питань немає, уряд працював в екстремальних умовах. І потрібно сказати, що, очевидно, цей уряд виконав найскладнішу, найчорнішу і, мабуть, найбруднішу роботу. Він розламав ту систему, яка так-сяк функціонувала і забезпечила більш-менш прийнятне життя людей. Він висмоктав, вицідив всі соки в суспільства заради того, що називають уряд реформами. І цілком очевидно, що люди сьогодні, які спостерігають за розглядом цього питання, вони роздратовані. Очевидно, вони агресивно налаштовані, і вони не сприймають усіх нас. І я думаю, що нема тут потреби намагатися відсторонитися від уряду, бо всі несуть відповідальність. І уряд, і вся Верховна Рада без винятку. Бо коли треба, підголосовували і приймали необхідні рішення.</p>
<p>Але я сподівався, що сьогодні буде серйозна розмова, момент істини буде. Сподівався, що на нормальний виступ Прем’єр-міністра України, що він буде вести діалог з суспільством. Він намагався навіяти прекрасний сон, а виходить, як у того класика: "Прокинулась небога – нема нічого".</p>
<p>Арсеній Петрович, як тут не згадати слова Достоєвського, одного з героїв з "Ідіота", який казав: "Облиште ваш тон". Врешті-решт от в останній момент візьміть людський тон для розмови! Ви ж не говорили про ті розмови, ви намагалися переконати, що єдино правильний шлях, який пропонуєте ви, що ви – істина в останній інстанції. Я прочитав цей ваш опус. Я вам скажу відповідально. Я переконаний, що члени уряду його не читали, за винятком тих писарів у кожному міністерстві, які написали традиційний документ. Що в цьому документі можна знайти? Що це за нова політика? Для кого ця нова політика і для чого, якщо там немає людини. Людини там немає. Заради чого тоді існує ця держава? Якщо вона не думає про людей, то держава не потрібна, треба комусь здатися в полон, забезпечить&nbsp;&nbsp;&nbsp;&nbsp; кращі умови для життя людей.</p>
<p>Читаю: нова політика. У чому ваша новизна? Наскільки вистачає совісті, наскільки блюзнірства демонструвати новизну, в чому вона? Що люди вмирають? А люди вимирають, зубожіння тотальне, і ми уже про це говорили,&nbsp; – тотальне зубожіння.&nbsp; Епідемія хвороб. А ми називаємо це "нова політика соціальна". У чому політика: скільки закрили шкіл, скільки добили остаточно дільничних лікарень і ФАПів, і скільки ми втратили людей за час так званого реформаторства? Хто-небудь рахував, скільки ми втрачаємо людей? А ми звично "смітимо" людьми. Ліків немає, про це вже говорили, нічого не закуповують.&nbsp; Міністр продовжує успішно реформувати систему.</p>
<p>Або, ще один момент. Які затримки по зарплаті, коли вони будуть зліквідовані? Яке у нас безробіття? Скільки створено робочих місць? Що за останні роки відкрили? Ви знаєте, що в деяких областях, якщо відкриють, вибачте мені, якусь таку невеличку будівлю, то приїжджають 5 разів її відкривати. Спочатку – районне начальство, потім&nbsp; – обласне, а потім з Києва їдуть ще відкривати. По 5 разів перерізають стрічки.</p>
<p>Питання. Для державних службовців пропонується створити фонд, щоб їм дати заробітну плату. Скажіть, будь ласка,&nbsp; а хто подбає про те, щоб створити фонд для бідних людей, щоб чим-небудь їм допомогти, цим людям. Для кого ці державні службовці будуть потрібні?</p>
<p>Наступне питання. Дуже&nbsp; тут багато говорять про децентралізацію, як правило, говорять ті,&nbsp; і про місцеве самоврядування,&nbsp; які з&nbsp; кабінетів не виходять і не знають, як це функціонує. Я&nbsp;&nbsp; вам розкажу. Об'єднані громади, сьогодні&nbsp; вони у відчаї, вони у розпачі, вони вважають себе&nbsp;&nbsp; ошуканими, бо вони не знають куди членів своєї громади діти, як їх прилаштувати до поліклінік. Їм сказали: у вас&nbsp; же є, створюйте свій відділ&nbsp; охорони здоров'я, відділ освіти і займайтесь&nbsp; ними. Доріг немає&nbsp; між ними, між&nbsp; цими населеними пунктами. Для того, щоб отримати дозвіл на наркотичні речовини, треба отримати ліцензію, обладнати приміщення і таке інше, у цей час люди не отримують необхідних ліків. Ну немає цієї децентралізації. Бодай&nbsp; узагальнили б&nbsp; один приклад і подивилися, що&nbsp; потрібно зробити, щоб люди були зацікавлені у тому,&nbsp; щоб укрупнювати громади.</p>
<p>На моє глибоке переконання, шановні колеги, уряд, виконавши цю складну роботу,&nbsp; я думаю, що наступні уряди будуть йому дякувати, бо непотрібно&nbsp; буде приймати таких непопулярних&nbsp; і складних&nbsp; рішень, і уряд досяг рівня своєї некомпетентності.&nbsp;&nbsp; І я думаю, це уряд має визнати і має&nbsp; визнати країна. І ми повинні сказати, що&nbsp;&nbsp;&nbsp; нам сьогодні дорожче, цей уряд, я звертаюсь до захисників, чи дорожче люди і дорожче&nbsp; країна. Але, шановні колеги,&nbsp; мене&nbsp; особисто і, очевидно, багатьох&nbsp;&nbsp; непокоїть те, хто претендує&nbsp; на міністерські посади. Вносяться цілими списками. І це мені нагадує одну історію&nbsp; в одному з вузів, коли була&nbsp; звільнена посада декана факультету, жартівник&nbsp; повісив&nbsp; оголошення: "У зв'язку&nbsp; з вакантною посадою декана&nbsp; факультету кожна кафедра має висунути свого члена і з висунутими членами з'явитися до деканату". От я дивлюся, як з висунутими членами від різних фракцій носяться між Банковою і Грушевського. Та там деякі пройдисвіти, на яких немає де ставити тавра. То, якщо вони будуть урядовцями по квоті певних фракцій, то хай краще буде цей уряд. То він взагалі –&nbsp; титани мислі, гіганти порівняно з тими людьми. Не можна цих політичних покидьків пропонувати на посади, бо вони комусь там заносять фалди! Ну, так не може ж існувати далі.</p>
<p>І ще один момент, шановні колеги, на останок. Я звертаюсь до Прем'єр-міністра. Я прочитав заяву Президента України, як ви всі прочитали. Давайте поставимо питання: залишається цей уряд, як буде працювати з Президентом цей уряд. Що буде для країни? То ви між тим порозумійтеся між собою, не ставте цю Верховну Раду, яку намагаються розтягти у всі кутки, для того, щоб прийняти певне рішення, правове рішення, яке очікує країна, яке дасть поштовх новій державі. І не треба лякати, що розпустять Верховну Раду. Я говорю, ті, хто найбільше говорять, вони найбільше бояться, бо в них жодним чином уже цієї Верховної Ради, уряду і інших посад абсолютно не побачать. Бо люди ненавидять усіх.</p>
<p>І на завершення. Я звертаюсь до Голови Верховної Ради. Нам треба за результатами розгляду прийняти рішення. Наша пропозиція така. Йти послідовно, розглянути ті постанови, які є, дати оцінку діям уряду. Ми, зокрема, ще 17 грудня внесли проект постанови, яким пропонуємо визнати роботу уряду незадовільною. А коли буде прийнято це рішення, тоді побачимо, який є потенціал, і рухатися далі.</p>
<p>Бо інакше це конфлікт і це параліч усієї виконавчої і законодавчої гілки влади, результату не буде.</p>
<p>І ще я би дуже просив би, щоб у цьому плані дотримувалися Регламенту. Нагадую, для тих, хто&nbsp; має історичну пам'ять. У 2006 році відправили уряд у відставку Єханурова, не дотримались Регламенту, і потім вийшов конфлікт: уряд продовжував собі роботу, Верховна Рада жила собі до виборів&nbsp; 2006 року. Нам треба прийняти бездоганно чисте&nbsp; рішення, і я думаю, першим&nbsp; рішенням має бути рішення, власне, уряду. Бо, я переконаний, за таких обставин він далі функціонувати не може. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, відповідно до Регламенту, ви бачите в себе в матеріалах, так і є така послідовність: розгляд спочатку звіту уряду, а потім… вже надійшла постанова, Юрій Луценко про неї говорив.</p>
<p>Сергій Соболєв, "Батьківщина".</p>
<p>&nbsp;</p>
<p>19:15:10</p>
<p>СОБОЛЄВ С.В.</p>
<p>Шановні колеги! Шановний Прем'єр-міністр! Ви знаєте, це та сесійна&nbsp; зала, яка пережила, я думаю, найбільш трагічні&nbsp; події 2011-2013 років. Я пам'ятаю блиск в очах і&nbsp; в урядовців, які сиділи в цій залі, і в самого Арсенія Петровича, коли треба було&nbsp; йти кожний день буквально на бій з режимом Януковича. Я не менш гірше пам'ятаю 2014 рік, коли Янукович утік, закликав Путіна на агресію пряму проти цієї країни. І тому я звертаюсь до "Опозиційного блоку", який разом з ним&nbsp; творив все це, сьогодні не&nbsp; розказувати байки і&nbsp; не вчити&nbsp; когось жити.</p>
<p>Але в той же час я чудово розумію: країна не пройшла найважчий етап свого випробування. Так, уряд і парламент пройшли випробування. І&nbsp; "мідними трубами"&nbsp; ми не пройшли цього випробування. Ми пройшли випробування вогнем, водою, але ми зупинилися там, де не можна було зупинятися.</p>
<p>Що уряд визначає як ключові параметри реформування країни? Подивіться звіти будь-якого уряду європейської країни, подивіться щорічний звіт Президента Сполучених Штатів Америки, які цифри там фігурують. Перша цифра – скільки створено робочих місць. Покажіть мені в чотирьохстах сторінках, де в цьому звіти хоч одна сторінка присвячена найважливішому питанню, яке хвилює мільйони наших громадян.</p>
<p>Друге питання, яке є і яке&nbsp; турбує громадян найбільше – це боротьба із злочинністю. Ви знаєте, можна вимагати все, що завгодно від правоохоронних органів, але коли розсадник злочинності не зупиняється в центрі країни, ви нічого не зробите для боротьби з ним. І саме тому є другий пункт – це запобігання корупції.&nbsp; Давайте проаналізуємо десятки наших законодавчих ініціатив, які вносив парламент на заміну ініціатив уряду, де на кожному кроці ми виявляли чергові "хотєлки", які ні в якому разі не створювали жодного&nbsp; клімату по боротьбі з&nbsp; корупцією.</p>
<p>Третє, на що звертає увагу будь-який уряд при звіті – що відбувається з реальними доходами громадян.</p>
<p>Ви називаєте енергоефективною вашу політику, а ви ніколи не задумувалися, що при ціні на газ, яка була 5 років назад і яка збільшувалася аж на 5 доларів, порахуйте, в порівнянні з курсом долара за 5 років, доходи населення впали в 2,5 рази? І від цих змін виграла сама найбагатша частина населення. Бо раніше вони вплачували за куб газу 450 доларів, а зараз – 250. Це ви називаєте енергоефективністю? Це ви&nbsp; називаєте справедливою ціною?</p>
<p>Коли уряд бачить ключовою політику – політику кількості громадян, які отримають субсидії, та це жебраки, які кожен день плодяться і плодяться в країні, ви знищуєте середній клас. Бо скажіть, який стимул у людини економити енергоносії, якщо він не копійки не отримує, все проходить транзитом на рахунки обленерго, на рахунки облгазів, які отримують ці кошти? Навіщо економити, якщо є можливість спалювати далі той же газ, ту ж електрику, знаючи, що ти сплатиш 10 відсотків від споживання? До тих пір поки будуть проводитися марнотратна політика, в нашій країні нічого не зміниться.</p>
<p>Четвертий показник, по якому завжди звітує уряд – це, без сумніву, обороноздатність країни. Скажіть, будь ласка, як можна йти по стандартах НАТО, не маючи представництва в НАТО? Які стандарти ми запроваджуємо? Я думаю, що на сьогоднішній день країна стоїть напередодні найважливіших зрушень. Так, я згоден з тими, хто вважає, що, відправивши уряд і Прем'єра у відставку, ми стаємо перед загрозою. Але я вважаю і наша фракція, що ще більша загроза, якщо сьогодні рішення не буде ухвалено. Що буде в цій розколотій залі? Які голоси буде збирати уряд? І у кого? Знову у групи "Відродження", яка не хоче голосувати за відставку уряду? Чому, ви не знаєте? Вам сказати, пані Яресько, чому не хочуть голосувати? Тому що не ви управляєте ні податковою, ні митницею, а управляють зовнішні управлінці, тільки не Сполучені Штати, які тут в чомусь звинувачують, а наші управлінці, які сиділи в цій залі при Януковичі, які сидять далі і на які голоси ви розраховуєте, коли треба приймати і ухвалювати бюджет. Це найстрашніше, що створено в цій сесійній залі.</p>
<p>Наступний, і ключовий, момент: а що буде далі? Замінити Яценюка на будь-кого іншого? Ви знаєте, великий реформатор китайський Ден Сяопін казав: "Мені байдуже, якого кольору кішка, головне – щоб вона ловила мишей". Ми зараз опинились в ситуації, коли жирні, розгодовані щури сидять всюди, і нічого не робиться для того, щоб їх зупинити.</p>
<p>Є ще один момент, який є принциповий. Кому в Україні жити добре? Ми це побачимо по сьогоднішньому голосуванню. Ми побачимо, як найбільші монополістичні клани олігархів зараз дьоргають за ниточки, бо їх все влаштовує: ПДВ для них повертається, немає ніяких проблем, вони далі керують державними монополіями, не дивлячись на рішення парламенту і уряду. Їх все влаштовує в&nbsp; цій країні.</p>
<p>Ще один показник. Це свобода підприємництва. Підіть зараз в будь-яке відділення податкової. Ви знаєте куди найбільші черги стоять? Не зареєструвати підприємство, закрити підприємство. Так,&nbsp; за 24 години&nbsp; можна зареєструвати підприємство.&nbsp; А ви знаєте, за скільки треба закрити підприємство в тих умовах, щоб&nbsp; далі податкова політика не знищувала цих підприємців.</p>
<p>Ми кичимося&nbsp; аграрним сектором. Чудово. Тільки скажіть, будь ласка,&nbsp; чому в такому випадку крик душі&nbsp; фермерів, які про лобіювали вже 8 законопроектів, які внесли народні депутати&nbsp; і жодного законопроекту від уряду, всі розуміють, вони не мають можливості експортного потенціалу. Цим будуть займатися, як завжди, посередники, яким будуть повертати знову ПДВ і все їх буде влаштовувати. Саме тому принцип формування нового уряду – це є найважливіше. Якщо це буде далі принцип : збираємо голоси з будь-кого під будь-яке рішення. я думаю і наступний уряд буде приречений на такий самий звіт і таку саму долю.</p>
<p>Ключовий принцип, який повинен зараз бути покладений. Якщо ми, дійсно, хочемо, щоб в країні припинилася ситуація, коли кожен Прем’єр піклується про рейтинг&nbsp; своєї партії на чолі уряду в такий&nbsp; кризовий момент повинна стали людина, яка є менеджером держави. Ви подивіться, як вийшла із своєї кризи Італія, в порівнянні з Грецією і іншими країнами. Рік правив уряд технократів. А після цього, коли були проведені найважливіші рішення, далі політична система функціонувала в тих умовах, як є. Україна зараз стоїть перед точно таким же вибором.</p>
<p>Я думаю, і це найважливіше, принцип формування уряду. Коли кажуть, а за якими принципами ми будемо жити, відкривайте коаліційну угоду. Це є принцип дальнійшого співжиття парламенту і уряду. Це є єдина можливість далі не зупинятися.</p>
<p>І, я думаю, рішення сьогодні повинно бути ухвалено одне. Перше. Визнати роботу уряду за 2015 рік незадовільною і поставити питання про відповідальність Прем'єр-міністра і відставку цього уряду. Дякую.</p>
<p>&nbsp;</p>
<p>ГОЛОВУЮЧИЙ. Максим Юрійович Бурбак, "Народний фронт".</p>
<p>&nbsp;</p>
<p>19:25:12</p>
<p>БУРБАК М.Ю.</p>
<p>Шановні колеги, ми вислухали докладний і відвертий звіт коаліційного уряду Арсенія Яценюка, з якого кожна чесна мисляча людина може зробити свій висновок.</p>
<p>Цілком очевидно, що діючий Кабінет Міністрів втримав соціально-економічну ситуацію в умовах післяреволюційного хаосу та російської агресії, організував першу лінію оборони на Донбасі, забезпечив енергонезалежність, а потім запустив необхідні довгоочікувані безпрецедентно глибокі реформи. Коли стало зрозуміло, що агресор саботує міжнародний мирний процес, Кабмін в середині 2015-го розпочав стриману, але системно-економічну боротьбу проти Москви, розпач Кремля від українських санкцій настільки очевидний, що не помічати його може лише сліпий.</p>
<p>У виступі ми почули і про недоліки. Прем’єр-міністр запропонував програму дій уряду на новому етапі реформ. Ми з вами, шановні колеги, на правильному шляху. І це повинно стати основою додатку до Коаліційної угоди з визначеної dead-line-ами підтримки урядових реформ. Ми також уважно вислухали питання і зауваження депутатів до роботи Кабміну. При всій глибині різноманітності і значущості піднятих тем, констатую: демагоги і популісти мимоволі об'єдналися, щоб звинуватити уряд чи то в тому, що в нас війна, чи то в тому, що зарплати під час війни не зростають, чи то в тому, що Україна досі не капітулювала перед Путіним.</p>
<p>Дратують маніпулятивні розмови колег на кшталт: Яценюк нам не подобається, та в Яценюка і в уряду низький рейтинг. Панове, низький рейтинг довіри до уряду сформований якраз добре розкрученими антиурядовими істериками популістів. Іще раз нагадую, це не приватний Кабінет Міністрів Яценюка. Це коаліційний уряд, утворений всіма фракціями коаліції "Європейська Україна". Хочу засмутити вас, але такий само низький рівень довіри і до Верховної Ради, і до Президента України.</p>
<p>Водночас посли "Великої сімки" днями закликали підтримати уряд і об'єднатися заради реформ, які запроваджує уряд. Сьогодні маємо висловити тверде "так" і підтримку коаліції "Європейська Україна" і коаліційному уряду, утвореному всіма фракціями коаліції. І всі фракції несуть таку саму відповідальність, як і коаліційний уряд. І все ж таки вважаю, що цей звіт також і оцінка підтримки коаліції свого коаліційного уряду.</p>
<p>Щодо тези про боротьбу з корупцією. Хочу нагадати, що це і також функція Генпрокуратури та Президента України. Досить перекладати з однієї голови на іншу. Чи не через це весь світ вимагав відставки Генпрокурора? Це верх цинізму звинуватити лише уряд у відсутності достатньої боротьби з корупцією. Це і функція створених НАБУ, і Генеральної прокуратури, та і Служби безпеки України. Уряд передавав численні результати службових розслідувань в антикорупційні органи але віз і нині там. Шукайте&nbsp; і там проблеми, звертайтесь також і до Президента, це також їхня відповідальність.</p>
<p>Знаємо точно, що відставку уряду чекають і у Кремлі. Це пряма дорога до глибокої політичної кризи, якою точно скористається агресор. Україна опиниться перед загрозою призупинення фінансування від МВФ. Напружений коаліційний процес запросто переросте у дочасні парламентські, а потім – і у президентські вибори.&nbsp; Наслідки будуть для країни катастрофічними.</p>
<p>Закликаю вас не штовхати країну до прірви. Це і доказує факт, що наш колега з опозиції сьогодні розказував про якісь наручники, які не одягли на президента Януковича, але є факт, що до "білокам'яної" не пустили на звіт днями. Певно, шукали голоси для того, щоб зняти уряд.</p>
<p>Тому, колеги, знайте, ви говорите про відставку найбільш державницького та антиросійського уряду за всю історію України. До речі, сьогодні&nbsp; бачимо, внесено постанову про недовіру уряду, зібрано голоси. Будь ласка, ніхто за крісла не тримається, збирайте 226 голосів, ставте на голосування і беріть всю повноту відповідальності за те, що твориться в країні. Історія нас розсудить. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги народні депутати, виступи від фракцій завершено. Зараз будуть три виступи від депутатів Верховної Ради України. Три – по 3 хвилини. Будь ласка. Три – по 3 хвилини. Будь ласка, прошу записатися, шановні колеги. Три – по три.</p>
<p>Борислав Береза, позафракційний, будь ласка. Потім –&nbsp; Мустафа Найєм, потім – народний депутат&nbsp; Кириченко.</p>
<p>&nbsp;</p>
<p>19:30:22</p>
<p>БЕРЕЗА Б.Ю.</p>
<p>Арсений Борисович. Ой, извините, вы&nbsp; так вместе всегда,&nbsp; и Арсений Петрович,&nbsp;&nbsp; и&nbsp; Арсений Борисович, все вместе,&nbsp;&nbsp; я вас всех напутал.</p>
<p>Ладно, Арсений Петрович, а если серьезно, скажите, пожалуйста. У вас есть потрясающий проект "Стена",&nbsp;&nbsp;&nbsp; вы так им гордились, вы рассказывали столько интересного про этот проект, вы&nbsp;&nbsp; 400 миллионов&nbsp;&nbsp; закопали в этот проект. Но согласно&nbsp; результатам ответа господина Авакова,&nbsp; он не введен в эксплуатацию.&nbsp; 400 миллионов закопано в&nbsp; землю, 400 миллионов пенсий, 400 миллионов зарплат,&nbsp; 400 миллионов&nbsp; пособий по безработице, 400 миллионов выплаченных денег многодетным детям, семьям.&nbsp; Арсений Петрович,&nbsp; 400 миллионов, может, для вас небольшие деньги, для Украины – громадные.</p>
<p>У меня вопрос: а скажите, куда же делись деньги, где "Стена"? Ии это невидимая стена? А самое главное, Арсений Петрович, скажите самую главную вещь, вот вы же&nbsp; видите настроение в зале, вы видите настроение в обществе, так может быть&nbsp; не будет&nbsp; тянуть кота за хвост и вы скажите классические слова: спасибо, я ухожу.</p>
<p>Вам спасибо. Можете уходить.</p>
<p>&nbsp;</p>
<p>ГОЛОВУЮЧИЙ.&nbsp; Мустафа Найєм.</p>
<p>&nbsp;</p>
<p>19:31:48</p>
<p>НАЙЄМ М.</p>
<p>Уважаемые коллеги, для мене це перший виступ з цієї трибуни, до якого я не готувався. І я би хотів, дійсно, сказати щиро, те, що відчуваю я і відчуває дуже багато людей в цьому залі. Ну, по-перше, я скажу відверто те, що я відчуваю, дійсно, по відношенню Арсенія Петровича і всього уряду.</p>
<p>Рік тому, коли ми прийшли в парламент і навіть до того рік, коли був… закінчився Майдан, ми щиро вірили і навіть зараз вдячні вам за те, що ви зробили. Це, дійсно, щиро. Тому що ми, я пам'ятаю себе як журналіст, коли ми стояли по той бік від влади, ми бачили, що відбувалось в цьому залі, ми бачили, що відбувалось в будинку на Грушевського, і ми, дійсно, можемо сказати, що цей уряд набагато краще того, що ми бачили до того. Давайте це всі визнаємо. Цей уряд кращий. Ми знаємо, як це робилось раніше, ми знаємо, як велась політика раніше при Януковичі. Ми знаємо, як Президент разом з Прем'єром сиділи і казали про корупцію, і ніхто на це реагував.</p>
<p>Але так сталось, що за два роки після того як прийшов цей уряд, мені здається, ситуація законсервувалась. Дуже багато людей, які потрапили до влади, в тому числі і в уряді, вони відчули, що це надовго. Ті люди, які стоять зараз по той бік від влади, вони відчувають, що тут нічого не відбувається. Ми щоразу, коли їздимо за кордон, нам кажуть про те, що в країні бурує корупція. Нам кажуть, що в країні немає реформ. Нам кажуть про те, що тут нічого не робиться. І я як молода людина, яка тільки прийшла в парламент і в політику, я би хотів, щоб робилось більше.</p>
<p>Я, дійсно, відчуваю&nbsp; цей дух в дуже багатьох людей і на вулицях, і не тільки в Києві, які хочуть дійсно змінити дуже багато речей. На жаль. так сталось, що ви своїми кроками, тим, що ви прийшли рік тому, замість того, щоб прийти в парламент і розмовляти з нами тут щиро, ви бігали на Банкову. Замість того, щоб бути підвласним Парламенту, ви стали васалом Президента. Ви їздили туди і там домовлялися, ви там домовлялись з Коломойським, ви там домовлялись з паном Ахметовим, ви там домовлялися з корупціонерами, а підтримку вимагали тут. Це також відповідальність і нашого Президента, який до&nbsp; цього довів.</p>
<p>Тому що насправді, якщо наступний уряд знову буде&nbsp; бігати частіше на Банкову, ніж сюди, якщо наші&nbsp; міністри, починаючи&nbsp; від&nbsp; міністра&nbsp; правоохоронних органів, закінчуючи міністром соціальної політики, частіше будуть там, ніж тут, у них не буде&nbsp; підтримки. Рано чи пізно ми відчуємо чи там йдуть такі домовленості, і немає тут щирої розмови.</p>
<p>Тому, віддячуючи вам за всю вашу роботу, від всього молодого покоління, дійсно, вам дякуємо. Ви, дійсно, інший уряд. Ви, дійсно, у вас є можливість&nbsp; в&nbsp; майбутньому отримати інші&nbsp; посади,&nbsp;&nbsp; повернутися в політику. Але сьогодні залиште&nbsp; посаду. Це&nbsp; буде гідно, і ми будемо вам вдячні. Це буде дійсно достойно того, щоб ви пішли, і ваша фракція, дуже багатьох людей, яких я&nbsp; поважаю, може з нами разом приєднатись,&nbsp; і ми проголосуємо за наступний уряд…</p>
<p>&nbsp;</p>
<p>ГОЛОВУЮЧИЙ. 30 секунд &nbsp;завершуйте.</p>
<p>&nbsp;</p>
<p>НАЙЄМ М. Головне, що я&nbsp; хочу сказати про цей уряд. Ви багато, хто знає, що я працював з цим&nbsp; урядом, в тому числі з паном Зубком, з паном Аваковим, багато що робилося там всередині, це було прогресивно.</p>
<p>І я б хотів, щоб ці люди залишались в уряді. Я б хотів, щоб вони продовжували реформи, які&nbsp; ви почали. Можливо, не так, можливо, іншим чином. Але це&nbsp; має бути&nbsp; також гарантом того, що "Народний фронт" проголосує за цей&nbsp; уряд. Майбутній новий&nbsp; уряд…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Віктор Галасюк, останній&nbsp; виступ.</p>
<p>А ви від групи не&nbsp; виступали, да? Три хвилини від групи, я вам дам три&nbsp; хвилини від групи, просто ви не виступали, я так розумію. Від фракцій всі виступали, крім вас.</p>
<p>&nbsp;</p>
<p>19:35:44</p>
<p>ГАЛАСЮК В.В.</p>
<p>Шановний Володимире Борисовичу, шановні колеги! Я хочу поділитися, шановні урядовці, з вами&nbsp; тим, що я почув на українських заводах від колективів, від профспілок, від керівництв виробництва. Вони кажуть, що діяльність уряду нагадує "хроніку" цілеспрямованого руйнування української промисловості.</p>
<p>Ви подивіться, так звана "податкова антиреформа" уряду, 3630, що там: забрати спецрежим у аграріїв,&nbsp; обмежити спрощенців – малий і середній бізнес, і спробувати ввести податок на промислову нерухомість. Слава Богу, більшу половину від того відбили.</p>
<p>Далі,&nbsp; намагалися підняти тарифи у цьому році на вантажні залізничні перевезення на 30 відсотків. Відбили, не вдалося, зараз намагаєтесь підняти на 15 відсотків. А те, як це вдарить по робочих місцях, як це вдарить по обсягах виробництва, експорту, перевезень – ви це не рахуєте, бо ви думаєте про державну монополію, як закачати туди кошти, щоб їх легше було розподіляти.</p>
<p>Далі, Міністерство аграрної політики намагається зменшити експортне мито на необроблену шкіру з 50 відсотків до 5. Що це означає? Це означає удар по вітчизняній легкій промисловості. Хто тягне за руку того міністра сьогодні це робити? Це є антидержавницька політика.&nbsp;</p>
<p>Далі, металобрухт. Намагалися відмінити квотування вивезення металобрухту з України, щоб він за безцінь виїжджав за кордон і взагалі не було жодних обмежень. Сьогодні ми спільно з нашими однодумцями виборюємо підвищення експортного мита на металобрухт на три роки, щоб захистити українську металургію, щоб не дати вкрасти робочі місця в гірничо-металургійному комплексі, який сьогодні формує левову частку українського ВВП і експорту.</p>
<p>Далі, ми в парламенті з вами, шановні народні депутати, заборонили на 10 років експорт лісу-кругляка необробленого – це шанс на відродження &nbsp;української деревообробки, української меблевої промисловості, створення виробництва паперу. Що робить уряд? Може уряд намагається максимально ефективно це втілити в життя? Ні, уряд намагається назад відкрутити, відмінити цей закон і по суті не займає жорстку проукраїнську позицію в міжнародних перемовинах.</p>
<p>Беремо створення експортно-кредитного агентства, записали це в коаліційній угоді – записали. Що по цьому напряму зробив уряд? І, вибачте мене, голова Національного банку Гонтарєва відверто офіційно виступила проти створення експертно-кредитного агентства. Так от, шановні, я вам скажу, що те, що ви робите, то це роблять не реформатори, це роблять не технократи, так роблять імітатори, так роблять компрадори, які діють не в інтересах української промисловості, не в інтересах української економіки та українських громадян. <i>&nbsp;</i></p>
<p>&nbsp;</p>
<p>ГОЛОВУЮЧИЙ. Шановні колеги, виступи, 3 виступи від депутатів Верховної Ради завершено.</p>
<p>Я запрошую до слова, заключного слова Прем'єр-міністра України. І ми переходимо до розгляду постанови, точніше, трьох постанов. Я думаю, що&nbsp; одну візьмемо за основу і потім з трьох постанов візьмемо різні варіанти голосування. Будь ласка, Арсеній Петрович.</p>
<p>&nbsp;</p>
<p>19:39:10</p>
<p>ЯЦЕНЮК А.П.</p>
<p>Вельмишановний пане Голово, шановні народні депутати України! Я ціную будь-яку політичну критику і політичну риторику, яка лунала в цьому залі. Але я хотів би до вас звернутися з наступним. Ненависть і гнів – це не ті&nbsp; почуття, які повинні об'єднувати свідомий політичний клас. Зараз мова іде не просто про відставку&nbsp; персоналій. Мова йде про різницю в цінностях, цілях і політиці.</p>
<p>Я з цієї трибуни заявляю, що те, що робив цей уряд, особисто я і кожен член цього Кабінету, ми впевнені, що це єдино правильний шлях. Це наша політика, це наші цінності і це наші переконання!</p>
<p>&nbsp;Ми отримали розграбовану країну з російською армією і російськими чоботами на українській території. Без армії, без грошей, без системи державного управління. Ми втримали цю країну, і я прошу, щоб ви це поважали!</p>
<p>&nbsp;Шановні народні депутати, ми залишаємо країну з повною казною, з озброєним українським військом, зі списаними боргами, з виплаченими зарплатами і пенсіями. Я прошу парламент прийняти сьогодні рішення про майбутню долю країни – і поставити резолюцію недовіри уряду на голосування. Ми з честю і гідністю передамо уряд новому Прем'єру.</p>
<p>&nbsp;</p>
<p>ГОЛОВУЮЧИЙ. Шановні народні депутати!&nbsp; На ваш&nbsp; розгляд внесено три постанови. Ви знаєте, я перед тим, як люди будуть заходити до зали і готуватися до голосування, я хочу сказати декілька простих речей. Я думаю, що всі сьогодні достатньо в&nbsp; такому настрої складному. І взагалі, сьогодні день якийсь складний, непростих рішень в принципі…</p>
<p>Я прослухав голів комітетів, я послухав народних депутатів. Багато з того, що ви сказали, я міг би теж повторити. Я думаю, є те, про що сьогодні міг сказати уряд як позитив і&nbsp; віднести до&nbsp; своїх плюсів. Це є очевидним, якщо ми не&nbsp; хочемо закривати свої власні очі. Але є багато і недоліків, які були допущені тими чи іншими міністрами в тих чи інших сферах. І ви про це сьогодні говорили.</p>
<p>Але є очевидним питання, від якого ми не можемо з вами ухилитися. Це елементарна довіра людей до того, що ми з вами робимо. Відсутність цієї довіри через неефективні, можливо, рішення&nbsp; і є причиною отієї кризи довіри, яку має уся українська влада. Шкода. Але мені би дуже хотілося, щоб ми всі спільно не в роздраї, нез'ясуваних&nbsp; стосунків, але змогли об'єднатися&nbsp; над тим, щоби врешті-решт вирвати із тієї прірви країну, яка є просто&nbsp; чудовою, прекрасною&nbsp; країною. Це не може зробити окремо парламент. Це не може зробити окремо уряд. Це не може зробити окремо Президент. Це ми маємо усвідомити самі і&nbsp; зробити. Так розпорядився Господь Бог і люди, що ми сьогодні знаходимося на своїх позиціях. І не розуміти цього я думаю, що це є найвищий злочин, який можливо зробити по відношенню до людей.&nbsp;</p>
<p>Але чим би сьогодні не завершилось голосування, а саме в ваших руках зараз доля цього уряду і доля завтрашнього дня. Чим би не завершилось, ми маємо зробити висновки, ми маємо винести урок, що нехтувати думку людей, не звертати місяцями, а, можливо, і роками на неї увагу неможливо, це просто несумісно з життям. Тому я вірю в те, що нам вистачить мудрості повернути через наші дії&nbsp; відповідну довіру.</p>
<p>І ще одна річ, напевно, яку я хотів би сказати по відношенню до міністрів. Шановні колеги, народні депутати, вони представляють різні території, різних виборців, різні політичні погляди, але вони тут для того, щоб приймати рішення. І треба визнати, що жодне відповідальне рішення цей парламент не провалив, можливо, вперше. Коли стосувалось питань корупції і боротьби з нею, коли стосувалось потиснути чи витиснути інтереси олігархів, коли стосувалось реформи поліції або децентралізації, багатьох інших реформ і змін, які необхідно було приймати, ми це робили і будемо робити, я в цьому глибоко переконаний. Але дуже важливо, щоб ви вірили в те, що ви робите. Але це залежить від поглядів кожного міністра. І я хочу сьогодні абсолютно повністю, абсолютно чітко заявити, я вам гарантую, що найближчим часом ми з вами відновимо справжній парламентський контроль над діями уряду і всіх інших органів влади. Але мені потрібна буде ваша допомога і ваша підтримка. Без вас ми цього не зробимо.</p>
<p>І зараз, шановні колеги, я пропоную, щоби ми розглянули з вами проект постанови 4050д… 4050 за основу. За основу, це… Ну, у нас є, дивіться, у нас є три постанови… <i>(Шум у залі)</i></p>
<p>Слухайте, ну, колега. Я не буду зараз по прізвищу, я на вас дивлюся. Можна трошки менше характер? У мене з характером тоже все нормально, повірте мені. Але треба якось один одного поважати хоча б. Дякую за ваше розуміння.</p>
<p>Колеги, у нас є 4050 постанова про те, щоб взяти до відома звіт. У нас є постанов 4063 народного депутата Голуба, який комітет не розглядав, але вона може внестися як альтернативна, це визнати незадовільною роботу. І народного депутата Новак – задовільною. Тобто у нас фактично є три варіанти. Тому я з вами раджуся сьогодні. Я вважаю, що можна взяти одну за основу, потім за основу і в цілому комітетську, якщо не набирає. І в порядку надходження ці 2-3 пропозиції.</p>
<p>Логічно? Логічно? <i>(Шум у залі)</i> Ну, як, ні? Володимир Михайлович. Володимир… <i>(Шум у залі)</i> Не резолюцію недовіри, а ми зараз маємо оцінити роботу уряду. Після того, як ми оцінимо, ми переходимо до розгляду резолюції. Все. Значить… <i>(Шум у залі) </i>Ви не керуйте, добре?</p>
<p>Будь ласка. Будь ласка, Володимир Литвин, хвилину.</p>
<p>Та, слухайте, ну ви… Займіть свої місця.</p>
<p>&nbsp;</p>
<p>19:47:12</p>
<p>ЛИТВИН В.М.</p>
<p>Шановний Голово, шановні колеги! Дійсно, за результатами розгляду Верховна Рада України приймає постанову. Вона може взяти до відома звіт уряду, може визнати роботу позитивною, може визнати роботу незадовільною. Наступний момент: якщо буде Верховна Рада, визнає роботу незадовільною, це резолюція недовіри Кабінету Міністрів України. Я просив би звернути увагу, там є відповідна процедура.</p>
<p>Але, шановний пане Голово,&nbsp; ще 17 грудня&nbsp; 2015 року ціла група народних депутатів зареєструвала проект постанови 3658, де йдеться про те, що оцінити роботу уряду за 2015 рік незадовільною.</p>
<p>Разом з тим, я думаю, що тут немає сенсу, але в порядку черговості треба голосувати першу постанову про роботу уряду незадовільною.</p>
<p>&nbsp;</p>
<p>ГОЛОВУЮЧИЙ. Ми зараз розглядаємо 4050, тому, будь ласка, я ставлю&nbsp;&nbsp; її за основу. <i>(Шум у залі) </i>Зараз… 4050, слухайте, та не шуміть ви. Хочете три окремо постанови? Три різних окремо? Три різних окремо? Добре, хорошо, це однаково.</p>
<p>Значить, 4050. 4050 – постанова, взяти звіт уряду до відома. Це підготовлена постанова комітетом. Комітетом. Взяти до відома, 4050. Я тоді ставлю за основу і в цілому. Будь ласка, я поставлю три пропозиції: за основу в цілому до відома, за основу в цілому незадовільна і за основу в цілому задовільна, – якщо кожне з цих рішень не набере… Будь ласка.</p>
<p>Перша постанова, 4050, яка підготовлена комітетом, у ній зазначається: взяти звіт уряду до відома. Голосуємо за основу і в цілому.&nbsp;</p>
<p>&nbsp;</p>
<p>19:49:27</p>
<p>За-77</p>
<p><i>&nbsp;(Шум у залі)</i></p>
<p>&nbsp;Так, колеги, а можна спокійніше. Кому дати ще раз слово?&nbsp; Слово комусь&nbsp; дати ще раз? Дякую, шановні колеги.</p>
<p>Друга в порядку надходження була пропозиція&nbsp; ухвалити постанову (народний депутат Голуб) 4063, де визнати незадовільною роботу уряду. За основу і в цілому щодо визнання роботи уряду незадовільною. Зрозуміло? Голосуємо за основу і в цілому 4063.</p>
<p>&nbsp;</p>
<p>19:50:20</p>
<p>За-247</p>
<p>Парламент визнав, прийняв рішення визнати&nbsp; незадовільною роботу уряду у&nbsp; 2015 році.</p>
<p>Колеги, в зв'язку&nbsp;&nbsp; з цим&nbsp; у нас&nbsp; 150 народними депутатами внесена Постанова (реєстраційний номер 4080). Увага! Це про резолюцію недовіри. Проект&nbsp; вноситься народним депутатом України&nbsp; Юрієм Луценко і 150 народними депутатами, 153 народних депутатів.&nbsp;</p>
<p>Постанова&nbsp; Верховної Ради України (реєстраційний номер&nbsp; 4080)&nbsp; про&nbsp; відповідальність Кабінету Міністрів&nbsp; України (щодо прийняття резолюції недовіри Кабінету Міністрів України).</p>
<p>Текст наступний. Увага! Ви слухайте, а потім будете запитувати 50 раз. Увага!</p>
<p>Розглянувши питання про відповідність… про відповідальність Кабінету Міністрів України, за пропозиції 159 депутатів… народних депутатів України від конституційного складу Верховної Ради України відповідно до частини першої статті 87 Конституції України Верховна Рада України постановляє прийняти резолюцію недовіри Кабінету Міністрів України і визначити, що ця постанова набирає чинності з моменту її прийняття.</p>
<p>Відповідно є підписи 159 народних депутатів. Маємо цю постанову як за звичайною процедурою розглядати.</p>
<p>Тому я вношу пропозицію розглядати цю постанову за скороченою процедурою. Прошу підтримати. Це звичайна&nbsp; постанова. За скороченою процедурою.</p>
<p>&nbsp;</p>
<p>19:52:43</p>
<p>За-185</p>
<p>Рішення прийнято.</p>
<p>Будь ласка, Юрій Луценко, доповідайте. 4080. Ну, постанову, два слова і далі: два –&nbsp; "за", два – "проти".</p>
<p>&nbsp;</p>
<p>19:52:58</p>
<p>ЛУЦЕНКО Ю.В.</p>
<p>Шановний пане Голово, шановні колеги депутати, шановні члени уряду, зараз ми приступаємо до розгляду Постанови про голосування резолюції недовіри уряду. Від імені 158 народних депутатів різних фракцій, які підписалися під цією постановою, я хочу ще раз запевнити, йдеться не про персональну образу або зневагу&nbsp; будь-кого з&nbsp; тих, хто дійсно працював весь час на Україну, йдеться&nbsp; про кризу довіри і кризу результатів, яку ми маємо зараз&nbsp; в Україні.</p>
<p>Як людина з великим&nbsp; революційним досвідом смію запевнити,&nbsp; коли суспільство з 70 відсотками свого складу не довіряє якійсь одній&nbsp; посадовій особі, вона неминуче піде, вона неминуче має змінитися на своїй посаді. У даному випадку ми&nbsp;&nbsp; знаємо, що українському&nbsp; уряду не довіряє більше&nbsp; 70 відсотків. І це означає, що люди не&nbsp; працювали. Я, дійсно, визнаю, що&nbsp; цей уряд зробив дуже багато, за що я йому щиро вдячний. Але ми не можемо робити&nbsp; вигляд, що слова Арсенія Петровича Яценюка, що цей уряд весь у цьому&nbsp; складі незмінно блискуче працює, це бути не може. Ми говорили і ще раз наполягаємо: цей уряд має бути глибоко переформатований, щоб дати результат.</p>
<p>Президент України і суспільство України закликає до відставки цього складу Кабміну з тим, щоб отримати більш ефективний, більш результативний і більш відповідальний перед&nbsp; парламентом уряд.</p>
<p>Я запрошую зараз не до дебатів, не до пошуку компроматів, а до результату. Це&nbsp; парламентська зона відповідальності – відправити уряд&nbsp; у відставку&nbsp; і сформувати новий&nbsp; відповідальний уряд. Прошу голосувати&nbsp; "за".</p>
<p>&nbsp;</p>
<p>ГОЛОВУЮЧИЙ. Будь ласка, колеги: два – "за", два – "проти", запишіться. І&nbsp; переходимо до голосування. Два – "за", два – "проти", запишіться.</p>
<p>Будь ласка, колеги: два "за", два "проти". Вознюк, народний депутат.</p>
<p>&nbsp;</p>
<p>19:55:29</p>
<p>ВОЗНЮК Ю.В.</p>
<p>Прошу передати слово&nbsp; Вікторії Сюмар.</p>
<p>&nbsp;</p>
<p>ГОЛОВУЮЧИЙ.&nbsp; Вікторія Сюмар,&nbsp; "Народний фронт".</p>
<p>&nbsp;</p>
<p>19:55:47</p>
<p>СЮМАР В.П.</p>
<p>Шановні колеги, ви знаєте, ми тут так багато сьогодні говорили про кризу довіри! Вона, очевидно, є. Але після сьогоднішнього обговорення тут, в залі, її стане значно більше. І це прикро. Тому що ми коаліція, ми, справді, брали спільну відповідальність. І коли сьогодні виходять голови комітетів з однієї політичної сили і лають міністрів, призначених цією ж політичною силою, це означає, що нам не вдалося, нам разом з вами не вдалося налагодити нормальну роботу і виправдати ту довіру, яку на нас покладали мільйони людей. Це треба визнати. Бо ми з вами… От демократичні традиції&nbsp; прекрасні, але ми сьогодні тут в залі висікли друг друга, як унтер-офіцерська вдова, не більше і не менше, і надії від цього у людей не з'явиться точно. І за це соромно.</p>
<p>Що робити зараз? Очевидно, що зараз треба приймати рішення. Якщо український парламент готовий висловити недовіру уряду, очевидно, треба голосувати, але при цьому треба розуміти, що ті, хто так голосує, бере на себе повну відповідальність за економічну ситуацію в країні. Тому що сьогодні стан такий, що навряд чи&nbsp; це призведе зараз до зниження курсу… до підвищення курсу гривні, до інвестицій, до припинення військових дій і інших речей. Цю відповідальність треба сьогодні усвідомлювати кожному народному депутату. Ми не повинні сьогодні "підвішувати" ситуацію. Сьогодні треба поставити крапку у питанні довіри або недовіри українському уряду.</p>
<p>Якщо є голоси за недовіру, "Народний фронт" просить ставити і негайно голосувати це питання, не підвішувати. Але бути готовим кожному, хто буде натискати кнопку, брати відповідальність за країну. Бо тут ми влаштувати шоу. А насправді політика – це не завжди&nbsp; шоу. Людям сьогодні шоу достатньо, їм не вистачає хліба. Думайте про це.<i> </i></p>
<p>&nbsp;</p>
<p>ГОЛОВУЮЧИЙ. Олег Купрієнко.</p>
<p>Олег Ляшко.</p>
<p>&nbsp;</p>
<p>19:58:05</p>
<p>ЛЯШКО О.В.</p>
<p>Я все сказав. Фракція Радикальної партії голосує за відставку уряду.</p>
<p>&nbsp;</p>
<p>ГОЛОВУЮЧИЙ. Народний депутат Жолобецький.</p>
<p>"Блок Петра Порошенка", хто виступає?</p>
<p>&nbsp;</p>
<p>19:58:18</p>
<p>ЖОЛОБЕЦЬКИЙ О.О.</p>
<p>Да. Мусію, будь ласка, слово передайте.</p>
<p>&nbsp;</p>
<p>ГОЛОВУЮЧИЙ. Мусій, Олег Мусій.</p>
<p>&nbsp;</p>
<p>19:58:36</p>
<p>МУСІЙ О.С.</p>
<p>Шановний український парламенте, шанований український уряде! До останнього у нас була надія, що ви, пане Прем'єр-міністр, не виявитеся боягузом, але насправді, на превеликий жаль, ми стали свідками того, що у вас боягузтво переважає над розумінням долі українського народу. Де ваша сміливість сказати, попри те що ви маєте довіру нуль відсотків серед українського народу, попри те що ви маєте довіру нуль відсотків, крім "Народного фронту", в українському парламенті, сказати самому відверто: "Я йду у відставку"? Де ці слова? Де ваша мужність? Український народ боягузів уряд терпіти не буде. Невже ви цього не розумієте?</p>
<p>Не провокуйте ситуацію, яка може вибухнути&nbsp; в українському суспільстві. Майте мужність хоч в самому кінці своєї каденції з честю і з достоїнством піти з цієї посади. Не тримайтесь за цю трибуну. Не тримайтесь за ці крісла,&nbsp; які ви обіймаєте. Вони не є святими. Подивіться в очі українському народу і заявіть самі добровільно про свою відставку.</p>
<p>Слава Україні!</p>
<p>&nbsp;</p>
<p>ГОЛОВУЮЧИЙ. Шановні колеги народні депутати! Будь ласка,&nbsp; останній виступ. Тетяна Острікова, "Самопоміч".&nbsp;</p>
<p>&nbsp;</p>
<p>20:00:07</p>
<p>ОСТРІКОВА Т.Г.</p>
<p>Шановні колеги, звіт уряду не в папірцях, які нам роздали. Звіт уряду – в серцях і в кишенях українців. Показником ефективної роботи уряду є&nbsp;високий рівень відчуття простими людьми реформ. Натомість слово "реформа" за ці два роки під керівництвом цього Прем'єр-міністра стало символом людей втрачених надій, втрачених можливостей.</p>
<p>На жаль, Україна є на сьогоднішній день зарегульованою, державою з зарегульованою економікою, країною начальників, які перемогли. І давайте себе чесно спитаємо: що цей уряд зробив для того, щоб змінити цю ситуацію. Уряд не мінімізував втручання держави в економіку, не забезпечив відсутність диктату контролюючих органів, не створив в 2015 році здорову ліберальну фіскальну систему, не зменшив відсоток перерозподілу ВВП. Давайте подивимося на пріоритети, які нам тут Прем'єр-міністр говорив завдання на 16-й рік, це те, що цей уряд не зробив в 15-му році. А що заважало цьому уряду зробити реформу ДФС в 15-му році?</p>
<p>А що заважало цьому уряду прибрати податкові ями, коли в нас Харків на сьогоднішній день став столицею податкових ям в Україні? А що заважало цьому уряду прибрати мінімізаторів з митниці, всіляких міфічних контрабандистів "орестів", які під носом у міністра фінансів сидять на Київській обласній митниці, і мільйони, сотні мільйонів гривень не надходять до державного бюджету?</p>
<p>А що заважало цьому уряду зробити прозоре і чесне відшкодування ПДВ в цьому році, в 15-му без відкатів? Відповідь дуже проста: відкати, корупція і так далі. А всі ті, хто сьогодні не голосує за відставку уряду, всі ті, хто на сьогоднішній день виходять із залу, – беруть на себе відповідальність за всю ту корупцію і за її покриття, яка на сьогоднішній день панує в цьому уряді.</p>
<p>Фракція "Самопоміч" у повному складі підписалася за відставку уряду, і пропонує всі підтримати і взяти на себе цю відповідальність. Ми до неї готові, відставити цей уряд у повному складі.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги народні депутати, ми завершили з вами розгляд даного питання чи обговорення, ми закінчили обговорення, але я хотів би звернути вашу увагу на наступне. Шановні колеги, наступне – увага! – це… Фракції, які не брали участь в обговоренні, добре.</p>
<p>Будь ласка, прошу, "Воля народу" – хвилина. Володимир Литвин, хвилина.</p>
<p>&nbsp;</p>
<p>20:02:44</p>
<p>ЛИТВИН В.М.</p>
<p>Шановний Голово, шановні колеги, я зразу зазначу, не було б проблем, якби уряд після першого голосування заявив, що він йде у відставку. Зараз яку ми маємо ситуацію? Я зразу хочу наголосити, що наша група, від якої я виступаю, за те, щоби проголосувати за цю постанову. Але давайте спрогнозуйте, що зараз, на мій погляд, буде менше 200 голосів, тут вийшли люди із залу, і у нас складеться колізія: першу постанову прийняли, другу не прийняли, і уряд буде працювати тоді в конфлікті до вересня&nbsp; 2016 року.</p>
<p>Тому пропозиція: якщо вже ставити на голосування, проголосувати сигнальне, побачити, яка є кількість голосів, а потім відкласти розгляд цього питання.</p>
<p>&nbsp;</p>
<p>ГОЛОВУЮЧИЙ. Дякую, шановні колеги, за пропозицію. <i>(Шум у залі) </i>&nbsp;Шановні колеги…&nbsp;&nbsp; Колеги, знаєте, що, дивіться. Колеги, це надзвичайно відповідальне голосування. І ми всі розуміємо, що це питання недовіри уряду. І не має бути те, що ви говорили в попередньому своєму виступі, не має бути таких речей, які потім будуть оскаржувати ту чи іншу процедуру, сигнальну, не сигнальну і все інше.</p>
<p>Тому, увага! Кожен зараз, кожен зараз проголосує… кожен зараз проголосує відповідальне рішення. Не треба прицілюватись тут, будь ласка. Не треба прицілюватись. Я наголошую на тому, що кожен знає, за що голосує. Ми з 16 години розглядаємо звіт уряду. Слава Богу, вже 20-а, це у нас чотири години, і не треба примірятись кому скільки голосів давати. Доля уряду у ваших руках. Голосуйте, визначайтесь.</p>
<p>І так, колеги, 4080: проект постанови Верховної Ради України про відповідальність Кабінету Міністрів України.&nbsp;</p>
<p>Суть&nbsp; постанови: прийняти резолюцію недовіри Кабінету Міністрів України. Голосується вона один раз за основу і в цілому.</p>
<p>Готові голосувати?&nbsp; Підготовились голосувати? Я можу ставити на голосування?</p>
<p>За основу і&nbsp; в цілому 4080. Визначайтесь.</p>
<p>&nbsp;</p>
<p>20:05:44</p>
<p>За-194</p>
<p><i>(Шум у залі) </i>194 голоси.</p>
<p>Будь ласка, по&nbsp; фракціях: 97, "Народний фронт" – 0, "Опозиційний блок" – 8, "Самопоміч" – 25, Радикальна партія – 15, "Батьківщина" – 15, "Відродження" – 0, "Воля народу" –&nbsp; 6,&nbsp; 28 – позафракційних народних депутатів.</p>
<p>Шановні колеги народні депутати, будь ласка, хвилину, Вадим Денисенко, по деклараціях уточнення, щоб вони могли бути заповнені за 2015 рік.</p>
<p>Будь ласка, Вадим Денисенко. Включіть мікрофон, хвилина.</p>
<p>&nbsp;</p>
<p>20:06:20</p>
<p>ДЕНИСЕНКО В.І.</p>
<p>Шановні колеги, сьогодні на ранковому пленарному засіданні розглядався законопроект номер 3755. З'явилося ряд інсинуацій з приводу того, що&nbsp; початок електронного&nbsp; декларування переноситься на 2017 рік. Я хотів би наголосити, що декларування має розпочатися з 2016 року. І, власне кажучи, прошу головний комітет взяти сказане до уваги при остаточному оформленні тексту цього законопроекту для підписання.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, на цьому ми вечірнє засідання Верховної Ради…, порядок денний вичерпаний, і я оголошую вечірнє засідання Верховної Ради України закритим.</p>
<p>Завтра ми продовжимо нашу роботу о 10 годині ранку.</p>
<p>&nbsp;</p>

