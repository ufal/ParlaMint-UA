Стенограма пленарного засідання
06 лютого 2020
<p align=center>ЗАСІДАННЯ П'ЯТЕ</p>
<p align=center>Зал засідань Верховної Ради України</p>
<p align=center>06 лютого 2020 року, 16 година</p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p><b> </b></p>
<p>16:00:53</p>
<p>ГОЛОВУЮЧИЙ. Шановні колеги, доброго вечора. Ми продовжуємо, так? Зараз ми підготуємо, пару хвилин, підготуємось до реєстрації.</p>
<p>Шановні колеги, готові реєструватися? Готові реєструватися, так?</p>
<p>Шановні колеги, прошу підготуватися до реєстрації. Шановні колеги, прошу зареєструватися на вечірнє засідання Верховної Ради. Будь ласка.</p>
<p></p>
<p>16:03:42</p>
<p>В залі присутні 265 народних депутатів. Вечірнє засідання оголошую відкритим.</p>
<p>Шановні колеги, перед тим, як ми продовжимо, я хотів би, щоб ми привітали перший жіночий курс військового ліцею імені Богуна. На курсі навчається більше 20 дівчат. <i>(Оплески)</i></p>
<p>Йдемо далі, товариство. З процедури? Будь ласка, Олександр Анатолійович Качура.</p>
<p></p>
<p>16:04:22</p>
<p>КАЧУРА О.А.</p>
<p>Олександр Качура, фракція "Слуга народу". Ви знаєте, колеги, тільки що пішов поспілкуватися з журналістами, і коли повернувся, дивлюся, у нас змінився склад президії. Ми голосували за щось? Чи голосували ми за зміну Голови Верховної Ради, віце-спікера Верховної Ради? Може я щось пропустив? Чи відбувалося таке голосування, чи ні? Наскільки я пам'ятаю, що Головою Верховної Ради є Разумков, а заступником – Кондратюк. Чому народний депутат Юлія Володимирівна Тимошенко зайняла місце Голови Верховної Ради і виступає з місяця заступника Голови Верховної Ради? У нас є стаття 78 Регламенту, яка передбачає, що веде засідання Голова Верховної Ради. Можливо, я пропустив голосування, ви мені поясніть, Юлія Володимирівна.</p>
<p></p>
<p>ГОЛОВУЮЧИЙ. Шановні колеги! Шановні колеги… Олександр Анатолійович, дякую. Шановні колеги, ще раз… <i>(Шум у залі)</i> Два рази, але репліка – 1 хвилина, да. Юлія Володимирівна, єдине, я попрошу, якщо можна, з трибуни.</p>
<p>Утримаєтесь. Добре, Юлія Володимирівна утримається від репліки. Дякую. Юлія Володимирівна.</p>
<p>Ні, не можна. Вас не згадували.</p>
<p>Шановні колеги, йдемо тоді далі. Вадим Зіновійович, я вас прошу.</p>
<p>Правка номер 16, народна депутатка Бєлькова, будь ласка. Будете наполягати?</p>
<p></p>
<p>16:05:52</p>
<p>БЄЛЬКОВА О.В.</p>
<p>Да, буду наполягати. Дуже дякую.</p>
<p>Шановний пане голово, шановна президія, шановні колеги, тут ми закінчили на тому, що нібито опозиція подає неконструктивні правки. Я хочу цьому опонувати.</p>
<p>Моя правка номер 16 стосується визначення пріоритизації всього земельного законодавства. Я дуже ліберальний політик, але навіть я розумію, що якщо сьогодні вийти на вулицю і запитати народ України, широкі маси, кому вони беззастережно готові були продати землю. Є лише одна категорія людей, по яким є суцільна згода всієї країни, - і це фермери. Саме фермерам сьогодні потрібна найбільше земля для того, щоб на ній працювати, виробляти агропродукцію і також наймати працівників. То скажіть мені, пане Сольський, чим заважає вам моя поправка, яка визначає фермерський уклад як один із пріоритетів? Чим вам заважає моя частина про органічне виробництво?</p>
<p></p>
<p>ГОЛОВУЮЧИЙ. Дякую.</p>
<p>Прошу позиція комітету.</p>
<p></p>
<p>16:07:04</p>
<p>СОЛЬСЬКИЙ М.Т.</p>
<p>Пані Бєлькова, насправді перша частина поправки – це пріоритет оренди, і не про фермерів там мова, а про державну і комунальну землю. І ми про це говорили сьогодні не раз, це предмет розгляду Закону 2194.</p>
<p>Ми всі за фермерський уклад, всі учасники ринку рівні, всі суб'єкти господарювання рівні, це право регулюється переважним правом на викуп.</p>
<p>Щодо органічної продукції. Ми всі її підтримуємо, але для об'єктивності треба розуміти, що це мінімальний об'єм в кожній країні, і стимулювання відбувається іншими способами.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ставиться на голосування правка номер 16 народної депутатки Бєлькової. Комітет правку відхилив. Пропонує відхилити. Прошу визначатись та голосувати.</p>
<p></p>
<p>16:08:06</p>
<p>За-85</p>
<p>Рішення не прийнято.</p>
<p>Наступна правка 17, народна депутатка Шкрум. Немає, так? Дякую.</p>
<p>Далі. Правка номер 18, народна депутатка Скороход. Немає. Дякую.</p>
<p>Правка номер 19, народний депутат Нагаєвський. Не наполягає. Дякую.</p>
<p>Правка номер 20, народний депутат Рудик. Прошу.</p>
<p></p>
<p>16:08:33</p>
<p>РУДИК С.Я.</p>
<p>Шановні колеги, можливо, хтось пам'ятає, перед оголошенням перерви там відбулася така невеличка штовханина, десь 12 проти одного. Що я хотів? Я хотів підійти до трибуни, оскільки я позафракційний, і мені при турборежимі голосування слова взагалі не дають, бо два плюс два або два – за, два – проти, ви ж знаєте, не дають можливість позафракційним виступити.</p>
<p>Я хотів сказати дуже просте. Звернутися до головуючого. Скажіть, будь ласка, хто давав наказ або дозвіл людині зі зброєю бути в залі під час спонукання народних депутатів голосувати за законопроект про ринок землі? У Максима Саврасова, народного депутата, на сторінці опубліковані три фотографії цієї людини, яка зайшла і вийшла з керівництвом Верховної Ради. Ви вважаєте, що таким чином ви виконуєте норму Регламенту і пришвидшуєте волю українського народу?</p>
<p></p>
<p>ГОЛОВУЮЧИЙ. Я перепрошую, а з ким входила і виходила людина зі зброєю?</p>
<p></p>
<p>РУДИК С.Я. А ви подивіться у Максима Саврасова. Подивіться, там цікаві…</p>
<p></p>
<p>ГОЛОВУЮЧИЙ. Шановні колеги, тоді я попрошу у цьому разі регламентний комітет за можливості розглянути це питання. Це буде правильно і по процедурі. Дякую.</p>
<p>Я розумію так, по суті правки ви доповідати не будете, тому немає потреби слухати комітет. Тому я ставлю на голосування правка номер 20. Я давав вам хвилину.</p>
<p>Позиція комітету по 20 правці.</p>
<p></p>
<p>16:09:58</p>
<p>СОЛЬСЬКИЙ М.Т.</p>
<p>Правка відхилена. Пане, Сергій, вона регулюється 2280 законопроектом.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ставиться на голосування правка номер 20 народного депутата Рудика. Комітет пропонує відхилити. Прошу визначатись та голосувати.</p>
<p></p>
<p>16:10:23</p>
<p>За-88</p>
<p>Рішення не прийнято.</p>
<p>Наступна правка номер 21 народної депутатки Василевської-Смаглюк. Наполягаєте? Прошу.</p>
<p></p>
<p>16:10:30</p>
<p>ВАСИЛЕВСЬКА-СМАГЛЮК О.М.</p>
<p>Шановні колеги, моя правка полягає в тому, щоби заборонити на 10 років зміни цільового використання сільськогосподарських земель, які знаходяться поза межами населеного пункту. Я це пропоную зробити для того, щоб у нас не виникало стихійних забудов, виробництв різних замість того, щоб вести сільське господарство на сільськогосподарській землі. Прошу вас підтримати цю важливу правку.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ставиться… Перепрошую, позиція комітету.</p>
<p></p>
<p>16:10:57</p>
<p>СОЛЬСЬКИЙ М.Т.</p>
<p>Дивіться, насправді, зміна цільового призначення – це одна з двох складових мораторію. Це перший момент.</p>
<p>Другий. В законопроекті 2280 врегульовуються ці процедури, пов'язані зі зміною цільового призначення. Це законопроект, який ми прийняли в першому читанні.</p>
<p>Наступний момент. Ми не раз збиралися, було як мінімум три великі зібрання з керівниками місцевих громад. Вони проти категоричної норми щодо заборони зміни цільового призначення. Тому що є багато потреб зміні цільового призначення щодо шкіл, деколи будівництва, рекреації, промисловості і так далі. Я вам скажу, ми зрівнювали цей досвід з досвідом розвинених країн. Наприклад, в Японії за 100 років індустріалізації і розвитку інфраструктури змінено цільового призначення менше 1 процента. Це має бути врегульовано, але врегульовано в іншому законі і без категоричної відмови.</p>
<p>Комітетом прийнято рішення відхилити.</p>
<p></p>
<p>ГОЛОВУЮЧИЙ. Дякую, Микола Тарасович.</p>
<p>Ви наполягаєте, так. Тому ставлю на голосування правку номер 21 народної депутатки Василевської-Смаглюк. Прошу визначатись та голосувати.</p>
<p></p>
<p>16:12:26</p>
<p>За-97</p>
<p>Рішення не прийнято.</p>
<p>Наступна правка 22 народного депутата Фріса. Наполягаєте. Прошу, Ігор Павлович.</p>
<p></p>
<p>16:12:33</p>
<p>ФРІС І.П.</p>
<p>Микола Тарасович, дуже дякую, що ви так гарно розказали все по правці пані Олі. Але, дивіться, моя правка практично ідентична, але вона навпаки, вирішує питання щодо необхідності зміни цільового призначення землям, окрім земель, які вилучаються для суспільних потреб і будівництва суспільних об'єктів. Також ця правка не стосується земельних ділянок щодо зміни цільового призначення, які належать фізичним особам, з метою будівництва належного їм житла. Жодним законопроектом – ні 2194, ні 2195 – не передбачений порядок зміни цільового призначення земельних ділянок. Саме земельних ділянок сільськогосподарського призначення, які є предметом регулювання цього закону.</p>
<p>Я прошу, шановний пане голово, щоб ми поставити цю правку на голосування і колег її підтримати.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>16:13:33</p>
<p>СОЛЬСЬКИЙ М.Т.</p>
<p>Я з вами згідний, що це не регулюється. 2194 – це те, що ми тільки що обговорювали правку пані Олі, це законопроект 2280. Тут упущені моменти, пов'язані зі зміною цільового призначення на землі іншого призначення, крім забудови, це рекреація, промисловості, це обмежує дуже сильно будь-які інвестиційні можливості, обмежує можливості місцевих громад прийняти рішення щодо інфраструктури в тому числі.</p>
<p>Я вдячний. Ми з вами не раз обговорювали цей законопроект, і врахували суттєві зауваження щодо інших правок, і я вдячний, що ми пропрацювали особливо механізм контролю на рівні концентрації ще в момент підписання нотаріальної угоди. Але в даному… щодо даної правки пропозиція комітету відхилити, яку я дуже сильно підтримую.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування правка номер 22 народного депутата Фріса. Комітет пропонує відхилити. Прошу визначатися та голосувати.</p>
<p></p>
<p>16:14:46</p>
<p>За-155</p>
<p>Рішення не прийнято.</p>
<p>Наступна правка номер 23 народного депутата Івченка. Будь ласка.</p>
<p></p>
<p>16:14:51</p>
<p>ІВЧЕНКО В.Є.</p>
<p>Шановні колеги, тільки що виходив до людей, коли виходив до людей під час перерви, вони мені сказали деякі речевки: "За землю ми боремось, щоб жити, і нас не зупинити!"</p>
<p>А правка наша говорить про те, що досвід Польщі, коли викуповували землі і їх не використовували роками, щоб це не відбувалося в Україні. На жаль, в комітеті не хотіли навіть про це чути. Ми запропонували, що землі, які не будуть використовуватися або будуть зловживатися власниками, і вони… будуть їх обробляти, щоби держава або територіальні громади викупали такі земельні ділянки.</p>
<p>На жаль, комітет не хотів чути, не хотів чути аграрні асоціації, які також підтримують дану правку. Тому я прошу колег підтримати цю правку.</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>16:15:45</p>
<p>СОЛЬСЬКИЙ М.Т.</p>
<p>Вадим Євгенович, щодо аграрних асоціацій ситуація інша. Більшість, з якими спілкувалися, про цю правку або не знають, або не підтримують. Це, по-перше.</p>
<p>По-друге, ми не можемо, крім випадків, передбачених Конституцією, і в процедурі, передбаченій Конституцією і законодавством, примусово позбавляти права власності. Комітетом правка відхилена.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування правка номер 23 народного депутата Івченка. Комітет пропонує правку відхилити. Прошу визначатися та голосувати.</p>
<p></p>
<p>16:16:28</p>
<p>За-91</p>
<p>Рішення не прийнято.</p>
<p>Наступна правка 24. Ну, я так розумію, буде доповідати народний депутат Івченко. Прошу.</p>
<p></p>
<p>16:16:37</p>
<p>ІВЧЕНКО В.Є.</p>
<p>На жаль, мушу розчарувати голову комітету і сказати, що 60 відсотків аграрної продукції виробляється середніми товаровиробниками і приблизно 10 – маленькими фермерами. Всього – 70. Так ось, ці дві аграрні асоціації, а також Аграрний союз України, який об'єднує маленьких фермерів, який об'єднує середні аграрні підприємства, вони повністю говорять про те, що цей закон не для аграрія і не для фермера. Вони готові обробляти землю. Але вони не готові, коли їхній власник буде потім здавати в суборенду або навпаки, не буде здавати в суборенду, і ця земельна ділянка буде простоювати в органах місцевого самоврядування. Тому я ще раз хочу сказати, колеги, це важливо для аграрної політики, цю землю, яку не використовують, щоб вона переходила в територіальні громади. І територіальні громади віддавали тим потім в оренду, які, дійсно, будуть займатися сільським господарством, а не будуть спекулювати на земельних відносинах в Україні.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>16:17:42</p>
<p>СОЛЬСЬКИЙ М.Т.</p>
<p>Правка ідентична. Ще раз, суперечить Конституції, законодавству. Висновок – відхилити.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування правка номер 24 народного депутата Івченка і Тимошенко. Комітет пропонує відхилити. Прошу визначатись та голосувати.</p>
<p></p>
<p>16:18:07</p>
<p>За-101</p>
<p>Рішення не прийнято.</p>
<p>Наступна правка 25 народного депутата Кириленка Івана Григоровича, будь ласка.</p>
<p>Івченко, да? Будь ласка, Івченко.</p>
<p></p>
<p>16:18:18</p>
<p>ІВЧЕНКО В.Є.</p>
<p>Я мушу тоді сказати: якщо правка суперечить Конституції, то даний закон суперечить двом статтям Конституції – 13 і 14, які чітко говорять, що земля є власністю і багатством українського народу. І якщо 72 відсотки по всім опитуванням проти тих, вибачте, тих нововведень, які пропонує "Слуга народу" і фракція монобільшості, то, напевно, потрібно запитати у людей і винести дане питання на референдум. І головне – щоб цей закон не вступав у силу без позитивного рішення референдуму. Оце буде згідно Конституції.</p>
<p>А те, що у вас пишуть, що якась правка не відповідає Конституції, так увесь закон написаний так, що він не відповідає Конституції України. Бо в стратегічному плані в українського фермера і сільгосптоваровиробника поступово земля буде відходити, а у спекулянта вона…</p>
<p></p>
<p>ГОЛОВУЮЧИЙ. Дякую.</p>
<p>Просто заради репліки теж хочу сказати, що відповідно 14 статті частини другої також передбачено, що право використання земельної ділянки установлюється законом, над яким ми зараз працюємо.</p>
<p>Микола Тарасович, будете відповідати?</p>
<p></p>
<p>16:19:34</p>
<p>СОЛЬСЬКИЙ М.Т.</p>
<p>Ідентична правка, слово в слово до попередніх. Комітетом рекомендовано відхилити.</p>
<p></p>
<p>ГОЛОВУЮЧИЙ. Дякую.</p>
<p>Ставлю на голосування правку номер 25 народного депутата Кириленка та Івченка. Комітет пропонує відхилити. Прошу визначатись та голосувати.</p>
<p></p>
<p>16:20:00</p>
<p>За-104</p>
<p>Рішення не прийнято.</p>
<p>Наступна правка 26 народної депутатки Шкрум Альони Ігорівни. Будь ласка.</p>
<p></p>
<p>16:20:06</p>
<p>ШКРУМ А.І.</p>
<p>Шкрум Альона, фракція "Батьківщина". Ви знаєте, колеги, от відбулася дуже цікава історія. Ми тільки що, буквально годину назад, мали зустріч французької групи дружби, тобто групи дружби, куди входять всі депутати нашого парламенту з різних фракцій, з Французькою Республікою і з паном послом. І, звичайно, ми говорили в тому числі про ринок землі. І пан посол розповідав нам про свій досвід у Франції, як це відбувається у Франції. І якраз застерігав нас від того, що якщо не буде передбачено механізму застереження від великої концентрації землі в одних руках або у найбільших підприємств, або у тих, хто на сьогодні має доступ до найбільших фінансових ресурсів, якщо такого механізму і таких запобіжників не буде передбачено, то і Україна як аграрна країна може не вижити, оскільки ми не будемо це робити для малого, середнього фермера, а будуть виживати лише великі агрохолдинги, лише великі латифундисти, лише ті, хто мають доступ до величезної кількості грошей. Ми насправді фракцією намагалися ці механізми запропонувати і нас не почули, на жаль. І ця правка теж такого стосується механізму.</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>16:21:12</p>
<p>СОЛЬСЬКИЙ М.Т.</p>
<p>Пані Альона, не тільки Франція є на політичній карті, економічній, аграрній карті світу. Більше того, динаміка аграрна в Україні за останні 10 років краща в Україні чим у Франції. Мені здається, що Франції деколи треба, останнім часом, можливо, дивитися і на Україну. А правка ідентична до попередніх. Комітетом рекомендовано відхилити.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування правка номер 26 народної депутатки Шкрум. Комітет пропонує відхилити. Прошу визначатися та голосувати.</p>
<p></p>
<p>16:21:55</p>
<p>За-119</p>
<p>Рішення не прийнято.</p>
<p>Наступна правка 27 народного депутата Бєлькової. Будь ласка.</p>
<p></p>
<p>16:21:59</p>
<p>БЄЛЬКОВА О.В.</p>
<p>Дякую.</p>
<p>Шановний пане голово, шановний пане Сольський, ви тільки що зазначили, що динаміка розвитку аграрного бізнесу в Україні є непоганою. Так скажіть мені, будь ласка, навіщо тоді все це змінювати, якщо у нас все так чудово, краще ніж у Франції?</p>
<p><a name=_GoBack></a>Ну, очевидно, є причина. А я вам скажу… Можливо, моя правка така сама, як попередня, але я вам скажу, що сьогодні в світі переглядаються підходи до управління природними ресурсами, і земля є одним із них. І, якщо той, хто має у власності землю, не обробляє її, то він злочинним чином забирає у всього народу цей великий ресурс. Так само треба забирати ліцензії у тих, хто не видобуває газ, а має ці ліцензії. І тому, відповідно, я не можу зрозуміти де у вас тут застереження, якщо вони 3 роки не працюють на землі, нехай продають її, навіть силком, тому що нам потрібна аграрна продукція.</p>
<p></p>
<p>ГОЛОВУЮЧИЙ. Дякую</p>
<p>Позиція комітету.</p>
<p></p>
<p>16:23:04</p>
<p>СОЛЬСЬКИЙ М.Т.</p>
<p>Правка ідентична до попередньої…</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ставиться на голосування правка номер 27 народного депутата Бєлькової. Комітет пропонує відхилити. Прошу визначатись та голосувати.</p>
<p></p>
<p>16:23:28</p>
<p>За-123</p>
<p>Рішення не прийнято.</p>
<p>Наступна правка 28 народного депутата Бондаренка. Не наполягає.</p>
<p>Наступна правка номер 29, народного депутата Рудика. Прошу.</p>
<p></p>
<p>16:23:40</p>
<p>РУДИК С.Я.</p>
<p>Шановні колеги, суть моїх правок до цього законопроекту як колишнього голови Держземагентства України дуже проста. В кожній своїй правці в той чи інший спосіб я намагаюсь продемонструвати, що не можна продавати землю, а треба було зробити речовим правом, правом довгострокової оренди. Якщо у правці номер 20, до суті якої я не встиг дійти, мова йшла про заборону зміни цільового призначення, крім випадків суспільних потреб, то в даному випадку правка номер 29 говорить про заборону відчуження землі і продажу. Тобто ми намагаємося хоч якимось чином скорегувати позицію більшості впродовж всього періоду розгляду цього законопроекту. На превеликий жаль, винести це питання на загальний розсуд на довгу процедуру ми не отримали велику перемогу, ми по суті змогли зробити неможливим його прийняття, тому що кожна правка набирає не більше 100 голосів. А розрахунок іде на те, що люди розійдуться. Прошу підтримати.</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>16:24:46</p>
<p>СОЛЬСЬКИЙ М.Т.</p>
<p>Насправді, це по суті продовження мораторію, тому позиція комітету – відхилити.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, я ставлю на голосування правку номер 29 народного депутата Рудика. Позиція комітету – відхилити. Прошу визначатись та голосувати.</p>
<p></p>
<p>16:25:11</p>
<p>За-97</p>
<p>Рішення не прийнято.</p>
<p>Наступна правка номер 30 народного депутата Івченка. Прошу.</p>
<p></p>
<p>16:25:16</p>
<p>ІВЧЕНКО В.Є.</p>
<p>Шановні колеги, якщо навіть подивитися досвід, як працюють парламенти інших країн, то вони хоча би слухають ту дискусію, яка відбувається в залі. Я впевнений в тому, що багато з вас точно не знають, як буде працювати даний законопроект. І коли три поспіль депутати говорять про те, що якщо ти не добуваєш нафту, у тебе забирають ліцензію, якщо ти не будуєш там сонячну станцію, у тебе забирають дозвіл на будівництво, якщо ти не використовуєш землю, держава може викупити ці земельні ділянки. І я не розумію, яким чином аграрний комітет пропускає такі речі, як національна безпека України. Нам потрібно, щоб кожна земельна ділянка працювала, і працювала у тих, хто створює робочі місця.</p>
<p>Тому, колеги, я не знаю, чому аграрний комітет в закритому режимі вирішив відхилити правку. Я просив би, щоб ми підтримали правку.</p>
<p></p>
<p>ГОЛОВУЮЧИЙ. Позиція комітету, будь ласка.</p>
<p></p>
<p>16:26:23</p>
<p>СОЛЬСЬКИЙ М.Т.</p>
<p>Дозвіл і право власності, тобто майно – це абсолютно дві різні речі. Позиці комітету – відхилити.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ставиться на голосування правка номер 30 народного депутата Івченка. Комітет пропонує відхилити. Прошу визначатись та голосувати.</p>
<p></p>
<p>16:26:49</p>
<p>За-91</p>
<p>Рішення не прийнято.</p>
<p>Наступна 31 правка, ідентична за текстом, народний депутат Шкрум.</p>
<p></p>
<p>16:26:55</p>
<p>ШКРУМ А.І.</p>
<p>Дякую.</p>
<p>Шкрум Альона, фракція "Батьківщина". Колеги, дивіться, яка цікава історія відбувається. Нам декілька місяців розповідають, що в усіх країнах Європи, в усіх розвинутих країнах діє такий ринок землі, який пропонується зараз Президентом Зеленським і урядом. Коли ми говоримо і приводимо в приклад успішні країни, наприклад, Польщу, нам говорять, ні-ні, так, як у Польщі, не можна, це неправильно. Далі ми говоримо, подивіться на Італію. Ні-ні, так, як Італія, не можна. Далі ми говоримо, подивіться на Францію, яка робить запобіжники, де не можна напряму купити землю, і є запобіжник від надмірної концентрації. Пан голова комітету Сольський говорить, ви знаєте, у нас насправді справи йдуть краще, ніж у Франції. І хай Франція подивиться на нас при мораторії. Ну, по-перше, я застерігала б пана голову комітету від таких заяв. Тому що він може ненароком спровокувати дипломатичний конфлікт.</p>
<p>А, по-друге, колеги, давайте дивитися на приклади успішних аграрних європейських країн і не вигадувати щось, що не призведе до розвитку малого і середнього фермерства, а призведе до дикого ринку з монополіями. І фактично закриє можливість для малого і середнього фермера і бізнесу розвиватися.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, будь ласка, позиція комітету, думаю, буде аналогічна, так?</p>
<p>Ставиться на голосування правка номер 31 народної депутатки Шкрум. Комітет пропонує відхилити. Прошу визначатись та голосувати.</p>
<p></p>
<p>16:28:23</p>
<p>За-103</p>
<p>Рішення не прийнято.</p>
<p>Наступна правка номер 32. Доповідає Івченко, будь ласка.</p>
<p></p>
<p>16:28:28</p>
<p>ІВЧЕНКО В.Є.</p>
<p>Колеги, знаєте, перш ніж приймати такий законопроект, потрібно повністю зрозуміти, а куди буде рухатись аграрний сектор України? Який аграрний устрій в итоге ми будемо мати? Чи то польський варіант, чи то французький варіант, чи то італійський варіант, чи то американський варіант, будь-який, але повинна бути ціль. В цьому законопроекті цілі немає. В цьому законопроекті в аграрний ринок запускається, безпосередньо в купівлю-продаж запускається фінансовий спекулянт. І оці люди, які будуть сидіти десь в салонах і пиляти собі нігті, вони будуть знімати найбільшу маржу від використання української землі.</p>
<p>Тому ми і говоримо про відповідні приклади європейських країн. Для нас головне, колеги… Наприклад, Франція, тому що вона робить обіг виключно серед тих, хто землю обробляє, хто живе на цій землі і хто створює відповідні господарства. І це головне для аграрного устрою будь-якої країни.</p>
<p></p>
<p>ГОЛОВУЮЧИЙ. Дякую.</p>
<p>Я розумію, оскільки правка ідентична за змістом… Комітет, хочете – відповідайте, якщо ні – ставлю на голосування.</p>
<p>Ставиться на голосування правка номер 32 народних депутатів Тимошенко та Івченка. Комітет пропонує відхилити. Прошу визначатись та голосувати.</p>
<p></p>
<p>16:30:02</p>
<p>За-89</p>
<p>Рішення не прийнято.</p>
<p>Наступна правка ідентична за змістом народного депутата Кириленка Івана Григоровича. Якщо... Хочете, так. Прошу, Іван Григорович. Будь ласка.</p>
<p></p>
<p>16:30:11</p>
<p>КИРИЛЕНКО І.Г.</p>
<p>Шановні колеги, хочу, щоб ви звернули увагу на таку річ, чому "Батьківщина" наполягає саме на оренді земель. Ми розуміємо, що наступний закон, який іде, він уже четвертий раз попадає в порядок денний. Подвійне громадянство. Ми усвідомлюємо наслідки, що може бути після того, як ми відкриваємо ринок землі і дозволяємо купляти землю людям з подвійним громадянством. Чи ви продумали наслідки друзі? Чи не йдемо ми після цього до автономізації і федералізації країни і до розвалу країни. Подумайте про наслідки. Почитайте Макіавеллі: від чого загинула Древньоримська імперія. Від неправильно прийнятого земельного закону.</p>
<p>Дякую.</p>
<p></p>
<p>ГОЛОВУЮЧИЙ. Дякую, Іване Григоровичу.</p>
<p>Ставиться на голосування правка номер 33 народного депутата Кириленка. Комітет пропонує відхилити. Прошу визначатись та голосувати.</p>
<p></p>
<p>16:31:19</p>
<p>За-88</p>
<p>Рішення не прийнято.</p>
<p>Наступна правка 34 народного депутата Івченка. Будь ласка, Вадиме Євгеновичу.</p>
<p></p>
<p>16:31:24</p>
<p>ІВЧЕНКО В.Є.</p>
<p>Шановні колеги, знаєте, досить важливо, щоб коментував голова аграрного комітету, тому що зараз дивиться вся країна на зал, що відбувається в залі. Аграрії дивляться на те, яким чином відбувається обговорення, хто що говорить, дивляться на позиції. І ці позиції повинні бути зрозумілими всім. Для тих, хто не знає закон, він вивчає закон. Для тих, хто знає закон, він бачить ті прогалини, про які говорять безпосередньо депутати інших фракцій. Тому я прошу головуючого, Руслане Олексійовичу, я прошу вас, щоб ви постійно давали безпосередньо коментувати голові комітету. Це закон не просто якийсь, це Закон про обіг земель, це Закон про національний скарб, це Закон про національну безпеку України. Тому я прошу, щоб голова комітету коментував, тому що комітет був закритий, там не були аграрні асоціації, ніхто не чув…</p>
<p></p>
<p>ГОЛОВУЮЧИЙ. Дякую.</p>
<p>Вадиме Євгеновичу, з вашого дозволу, оскільки ви згадали мене, просто хочу відреагувати. Я завжди даю коментувати комітету, крім того, коли йде депутатських декілька підряд правок однакового змісту. Комітет дав свої позиції, вони, вибачте, не папуги для того, щоб повторювати, чому вони не враховують один і той самий текст по-іншому. Тому все-таки, вибачте, будемо змістовно працювати. Це правка іншого змісту, тому, звичайно, я передаю на коментар комітету.</p>
<p>Дякую.</p>
<p></p>
<p>16:33:01</p>
<p>СОЛЬСЬКИЙ М.Т.</p>
<p>Насправді, ця правка ідентичного змісту, і я… Вадим Євгенович, коли ви просите мій коментар, то тоді просто говоріть по суті правки, я дам коментар. А у вас шість ідентичних правок, і ви ні разу не згадали навіть їх.</p>
<p></p>
<p>ГОЛОВУЮЧИЙ. Дякую, шановні колеги.</p>
<p>Ставиться на голосування правка номер 34 народного депутата Івченка. Комітет пропонує відхилити. Прошу визначатись та голосувати.</p>
<p></p>
<p>16:33:39</p>
<p>За-83</p>
<p>Рішення не прийнято.</p>
<p>Наступна правка 35. Прошу коментувати народного депутата Івченка.</p>
<p></p>
<p>16:33:46</p>
<p>ІВЧЕНКО В.Є.</p>
<p>Я хотів би сказати, що как раз попередня правка і була правка до нового розділу, безпосередньо 23 статті, і вона не мала нічого спільного з попередніми. Це перше.</p>
<p>А ті, хто аплодує, просто візьміть таблицю, як це є у інших депутатів, і, будь ласка, дивіться. Ця правка говорить про створення стратегічного фонду. Ця правка говорить про те, що в Україні має існувати стратегічний фонд 20 відсотків територій, який в жодному разі не може бути виставлений на продаж. Мало ли, що може відбуватися в світі – продовольча криза, мало ли, що може відбуватися з природними кліматичними умовами, ми знаємо, що у нас постійні йдуть зміни. Але люди наші мають мати їжу, мають мати відповідну продукцію, а це можна тільки зробити, коли будуть відповідні, скажімо, замовлення. І це є національні інтереси, це є стратегічний, безпосередньо, стратегічний фонд, він і буде працювати безпосередньо на забезпечення населення України. Тому …</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>16:34:57</p>
<p>СОЛЬСЬКИЙ М.Т.</p>
<p>Ну, дивіться, всі сидять в таблицях з тих, що я бачу. Це по-перше.</p>
<p>По-друге. Дійсно, от тільки що ви сказали по суті правку. І мій коментар. Поняття стратегічного запасу у нас в законодавстві немає, по-перше.</p>
<p>По-друге. Ви як член комітету, я думаю, дуже добре знаєте, не гірше мене, що законопроект, який ми сьогодні обговорюємо, по суті регулює тільки суб'єктів, хто може купляти. А також обмеження по концентрації. Всі інші норми пов'язані з цим. Питання, який орган, чи може в якому розмірі продавати державну землю, і питання різного роду запасів обговорюється в законопроекті 2194. І там є багато правок. Позиція комітету – відхилити.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ставиться на голосування правка номер 35 народного депутата Тимошенко та Івченка. Комітет пропонує відхилити. Прошу визначатися та голосувати.</p>
<p></p>
<p>16:36:08</p>
<p>За-91</p>
<p>Рішення не прийнято.</p>
<p>Наступна правка номер 36 народного депутата Кириленка.</p>
<p>Прошу, Іване Григоровичу.</p>
<p></p>
<p>16:36:14</p>
<p>КИРИЛЕНКО І.Г.</p>
<p>Шановні колеги, я все-таки привертаю вашу увагу до цієї правки. Не віднесіться до цього легковажно. В 2003 році, це історичний факт, вперше в історії України загинуло майже 8 мільйонів гектарів озимини. Так склалися кліматичні умови. Україна імпортувала з 37 країн світу продовольче зерно. Ми ледве назбирали на цих площах стратегічний запас посівного матеріалу на наступну осінь. Врятували наукові господарства, де по клаптикам збиралося це зерно. Друзі, не будемо жартувати з такими речами. Приватні власники тоді перекультивували все і посіяли кукурудзу, там, ячмінь і так дальше. Це не продовольче зерно. Продовольча пшениця іде на виробництво хліба перш за все.</p>
<p>Тому стратегічний запас повинен буди обов'язково. Це тим, чим буде управляти держава. Це національна безпека, в основі якої продовольча безпека. Не віднесіться до цього занадто легковажно. Прошу підтримати.</p>
<p></p>
<p>ГОЛОВУЮЧИЙ. Дякую, Іване Григоровичу.</p>
<p>Я так розумію, що це ідентично за текстом. Будь ласка, комітет, якщо хоче, прокоментує.</p>
<p></p>
<p>16:37:23</p>
<p>СОЛЬСЬКИЙ М.Т.</p>
<p>Іван Григорович, при всій повазі у вас досвіду більше значно ніж у мене в цій сфері. І не мені вам розказувати, що саме державні сільськогосподарські підприємства, які мають у постійному користуванні біля 700 тисяч гектарів, найменш ефективні власники зараз і найменше отримають з гектара.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ставиться на голосування правка номер 36 народного депутата Кириленка та Івченка. Комітет пропонує відхилити. Прошу визначатись та голосувати.</p>
<p></p>
<p>16:38:04</p>
<p>За-93</p>
<p>Рішення не прийнято.</p>
<p>Наступна правка 37, народна депутатка Шкрум, будь ласка.</p>
<p></p>
<p>16:38:08</p>
<p>ШКРУМ А.І.</p>
<p>Дякую. Шкрум Альона, фракція "Батьківщина".</p>
<p>Дивіться, у нас вже відбувається якась подібність парламентської дискусії, яка має бути. І насправді депутати не мають, як папуги, дійсно, повторювати одне і те саме пояснення, а мають реагувати на різноманітні аргументи різних депутатів навіть, якщо правки однакові за змістом. В цьому суть цієї процедури, що ми можемо переконати один одного голосувати або не голосувати. Інакше нам тоді взагалі немає змісту нічого обговорювати, якщо ніхто це не чує. І ми не можемо нікого переконати тут. На жаль, в цьому залі дуже схоже до того, що переконати тут немає кого крім українців, які мають право це чути.</p>
<p>А по суті поправки пан Сольський сказав, що він вважає, що це має бути не в цьому законі, а в іншому. Але я хочу тоді по суті почути позицію голови комітету чи має бути в Україні стратегічний запас 20, 30, 25 відсотків земель чи 50, які не мають права бути продані для того, щоб забезпечити продовольчу і національну безпеку України в дуже нестабільні часи, які, в принципі, можливі в світі найближчим часом.</p>
<p>Дякую.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>16:39:13</p>
<p>СОЛЬСЬКИЙ М.Т.</p>
<p>Продовольчу безпеку в Україні забезпечують ті фермери і ті аграрії, про інтереси яких ви часто згадуєте. Саме вони, в першу чергу, це робили, роблять і будуть робити. Позиція комітету, що будь-які питання, пов'язані з розпорядженням державними землями, будуть врегульовуватися в законопроекті 2194. Там крім цих правок є ідеї інших правок. Наприклад, обмежити право, пов’язане з продажем, а зробити дійсно пріоритет оренди. Підходів багато, будуть розглядатися при 2194.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування правка номер 37, народної депутатки Шкрум. Комітет пропонує відхилити, прошу визначатись та голосувати.</p>
<p></p>
<p>16:40:09</p>
<p>За-97</p>
<p>Рішення не прийнято.</p>
<p>Наступна правка 38, народного депутата Бондаренка. Не наполягає.</p>
<p>Наступна правка номер 39, народного депутата Рудика. Прошу.</p>
<p></p>
<p>16:40:20</p>
<p>РУДИК С.Я.</p>
<p>Шановні колеги! Ну, якщо попередні дві правки не підтримав комітет і відтак не схвалив, з зрозумілих причин, зал. Я розумію, вони кардинально по-іншому дивляться на цей законопроект, ніж дивиться на це авторський колектив, то в даному випадку я не розумію, чого 39 і 40 правку відхилив комітет. Мова йде про технічні деталі.</p>
<p>В одній статті в частині першій слова "земельні ділянки" замінити словами "сільськогосподарські угіддя, крім тих, що залишаються у державній або комунальній власності".</p>
<p>Вам що, не подобається можливість, що у держави або в комунальної громади залишиться якась власність? Ви хочете все розпродати приватним особам? Я не розумію, в чому логіка? Прошу поставити правку і дати відповідь комітету: для чого ці технічні навіть деталі ви відхиляєте? Тому що це від Рудика?</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>16:41:15</p>
<p>СОЛЬСЬКИЙ М.Т.</p>
<p>Пане Сергій, ні в якому випадку це не тому чи через те, що це від вас. Обмежено, у вашій правці, не тільки місцевими громадами, а, в першу чергу, колишніми працівниками. На думку комітету, це не доцільно. Всі громадяни, як мінімум, які проживають на цій території, мають одинакові права.</p>
<p>Комітетом прийняте рішення відхилити.</p>
<p></p>
<p>ГОЛОВУЮЧИЙ. Ставиться на голосування правка номер 39, народного депутата Рудика. Комітет пропонує відхилити. Прохання визначатись та голосувати.</p>
<p></p>
<p>16:41:59</p>
<p>За-104</p>
<p>Рішення не прийнято.</p>
<p>Наступна правка номер 40 народного депутата Рудика. Прошу.</p>
<p></p>
<p>16:42:06</p>
<p>РУДИК С.Я.</p>
<p>Товариство, я побережу слух наших телеглядачів і колег, її можна прочитати в порівняльній таблиці. Просто я подав більше 30 правок до різних кодексів, які мають регулюватись зазначеним законом. Жодна з них не пройшла.</p>
<p>Я хотів би задати запитання знову. Це тому що народний депутат Рудик подав? Чи у вас якісь в авторському колективі генії, які з 4 тисяч приблизно правок підтримали тільки 9. Ви вважаєте, що всі народні депутати, які хотіли покращити цей законопроект, якісь трохи не такі?</p>
<p></p>
<p>ГОЛОВУЮЧИЙ. Прошу, позиція комітету.</p>
<p></p>
<p>16:42:51</p>
<p>СОЛЬСЬКИЙ М.Т.</p>
<p>Пане Сергій, я теж вам хочу сказати, що всього в цьому законопроекті 11 статей, в які вносяться зміни. Тому 9 – це 90, практично, процентів статей змінені. Це перший момент.</p>
<p>Другий момент. Якщо по суті, ця правка відхилена, тому що там ідеться про землі несільськогосподарського призначення, що даним законопроектом не розглядалось.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування правка номер 40, народного депутата Рудика. Комітет пропонує відхилити. Прошу визначатись та голосувати.</p>
<p></p>
<p>16:43:35</p>
<p>За-92</p>
<p>Рішення не прийнято.</p>
<p>Наступна правка 41, народний депутат Івченко. Будь ласка.</p>
<p></p>
<p>16:43:40</p>
<p>ІВЧЕНКО В.Є.</p>
<p>Оце, колеги, повинна була бути робота в комітеті. Ви знаєте, коли говориш одне, а тобі на відповідь говорять інше. Стратегічний фонд це не державні землі, колеги. Це не державні землі. Це землі, які передаються просто в оренду, вони не продаються. Вони передаються в оренду, в тому числі і фермерам, які є приватними особами. Це, пане Миколо, вам як юристу, щоб ви знали, тут питання не стоїть про державні землі. А стоїть питання про, безпосередньо, стратегічний фонд.</p>
<p>Але зараз правка іншого контексту. От ми з вами всі боремося проти корупції. Але ж ми з вами знаємо, що в 2015 році дозволили землі особистих селянських господарства продавати і відразу передавати в оренду. Так у нас з'явилися атошники, так у нас з'явилися всі ті, які швиденєчко через схеми почали землі отримувати і продавати.</p>
<p>Яка пропозиція? Всім тим, хто хоче взяти землю, ми даємо, але не даємо можливість використовувати її в корупції і відразу продавати чи здавати в оренду. Через 3 роки вони …</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування правка номер 41 народного депутата Івченка. Комітет пропонує відхилити. Прошу визначатись та голосувати.</p>
<p></p>
<p>16:45:12</p>
<p>За-95</p>
<p>Рішення не прийнято.</p>
<p>Наступна правка 42 народного депутата Івченка.</p>
<p></p>
<p>16:45:18</p>
<p>ІВЧЕНКО В.Є.</p>
<p>Мається на увазі тих людей, які використовують безпосередньо в корупційних схемах. Не мається на увазі ветеранів, які хочуть взяти землю обробляти. У нас досить багато земель, я особисто приймав участь у розслідуваннях різних журналістів, коли роздавали 800 гектарів так званим псевдоатошникам, а потім ця земля опинялася у власності у сімох людей. І це є, колеги, проблема. І я хотів тих, хто у нас займається антикорупцією, щоб безпосередньо підтримали відповідні наші нововведення, і ми не дали можливості використовувати тим людям, які безкоштовно від держави отримують земельні ділянки в усіляких корупційних схемах.</p>
<p>Давайте поставимо стоп цій корупції нарешті, чи ви хочете подовжувати, щоб використовували псевдоатошників у різних корупційних схемах, і хтось збагачувався через ці схеми? Колеги, це невірно, підтримайте цю правку.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>16:46:23</p>
<p>СОЛЬСЬКИЙ М.Т.</p>
<p>Позиція комітету наступна. По цій процедурі, а саме ОСГ, виділяються землі в тому числі атошникам, і їм вирішувати, чи самим обробляти, чи здавати в оренду, чи продавати цю землю. І ці землі, як ви знаєте, Вадим Євгенович, не під мораторієм і ніколи не були. 4 мільйони гектар у нас не під мораторієм, це розміром більше чим Голландія, якщо я не помиляюсь.</p>
<p>По цій же процедурі надаються землі в тому числі працівникам соцсфери на селах. І їм вирішувати, як розпоряджатися цією землею, в тому числі чи здавати в оренду. Позиція комітету: дану правку відхилити.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування правка 42 народного депутата Івченка. Комітет пропонує відхилити. Прошу визначатися та голосувати.</p>
<p></p>
<p>16:47:24</p>
<p>За-97</p>
<p>Рішення не прийнято. Перепрошую, "за" скільки там? 97. Рішення не прийнято.</p>
<p>Наступна правка 43 народного депутата Кириленка.</p>
<p></p>
<p>16:47:35</p>
<p>КИРИЛЕНКО І.Г.</p>
<p>Шановні колеги, я звертаюся до свого колеги аграрія голови аграрного комітету. Все-таки зверніть увагу, що це за правка. Вона полягає в тому, що, друзі, земельне законодавство, дійсно, потребує вдосконалення. І Земельний кодекс, і інші закони, які були прийняті, залишають лазейки для підставних осіб, для зловживань, для спекуляцій. Цією правкою ми стараємося це питання врегулювати. Бо не було б сир-бора оцього, який зараз в суспільстві, який у цьому залі, якби не було оцих корупціогенних складових у земельних питаннях. Те, що зараз це питання надзвичайно і сфера бізнесу приваблива, якраз і говорить за те, що найбільше зловживань в цій сфері через підставних осіб, через лазейки в законодавстві. Ми цією правкою це прибираємо.</p>
<p>Я прошу голову комітету прокоментувати.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>16:48:34</p>
<p>СОЛЬСЬКИЙ М.Т.</p>
<p>Правка, по-перше, ідентична. Позиція комітету – відхилити.</p>
<p>Іване Григоровичу, ці підставні люди – це громадяни України.</p>
<p>Дякую.</p>
<p></p>
<p>ГОЛОВУЮЧИЙ. Дякую, шановні колеги.</p>
<p>Ставиться на голосування правка номер 43 народного депутата Кириленка. Комітет пропонує відхилити. Прошу визначатися та голосувати.</p>
<p></p>
<p>16:49:02</p>
<p>За-104</p>
<p>Рішення не прийнято.</p>
<p>Наступна правка 44 народної депутатки Бєлькової. Будь ласка.</p>
<p></p>
<p>16:49:07</p>
<p>БЄЛЬКОВА О.В.</p>
<p>Шановні колеги, я з великою повагою ставлюся до всіх громадян України. А ще з більшою повагою ставлюся до норм закону, які ми в тому числі всі спільно приймаємо. І тут у мене питання. Якщо чомусь закон визначає, що є певні земельні ділянки, які призначені для ведення особистого селянського господарства, то які в нас можуть бути питання щодо того, для чого ця ділянка була надана? Неважливо, чи це атошникам, чи це іншим громадянам. Якщо є законодавчий режим, який надав цю землю для ведення особистого господарства, то які можуть бути питання? Ми і ставимо пересторогу, щоб не було корупції, щоб прикривалися іншими людьми, користувалися їх тяжким становищем, а земля використовувалася незрозуміло для чого.</p>
<p>От чому ви не йдете назустріч опозиції у таких конструктивних нормальних пропозиціях? Поясніть, будь ласка.</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>16:50:07</p>
<p>СОЛЬСЬКИЙ М.Т.</p>
<p>Пані Бєлькова, якщо ви запитаєте атошників, яких тисяч 200 ще не отримали землю, 10 тисяч родичів загиблих і 15 тисяч, які очікують по ротації, вони категорично проти цієї норми. Це по-перше.</p>
<p>По-друге, крім слова "особистого", ніяких інших обмежень не встановлено. Правка ідентична, позиція комітету – відхилити.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування правка номер 104 народного депутата Бєлькової. Комітет пропонує відхилити.</p>
<p>Прошу визначатися та голосувати.</p>
<p></p>
<p>16:50:48</p>
<p>За-107</p>
<p>Рішення не прийнято.</p>
<p>Наступна правка 45 народної депутатки Шкрум.</p>
<p></p>
<p>16:50:52</p>
<p>ШКРУМ А.І.</p>
<p>Дякую.</p>
<p>Шкрум Альона, фракція "Батьківщина". Колеги, дивіться, я хочу пояснити, в чому суть нашої цієї правки, і чому пан Сольський говорить про інше. Я хочу просити його відповідати по суті правки.</p>
<p>Дивіться, на сьогодні в нас існує корупційна модель, коли ті люди, які дійсно заслуговують, хочуть обробляти землю, були в АТО, заслужили на це право, вони не можуть добитися там через бюрократичні процеси і через небажання давати хабарі не можуть добитися виділення цієї землі, хоча й хочуть її обробляти. А виділяється ця земля дуже часто, і це знають всі громадяни України, якомусь там генералу чи комусь ще, який був відкомандирований в АТО на три дні, отримав потім цю землю, отримав потім 20 таких ділянок насправді, не маючи на це права, скупив їх, зробив фінансову спекуляцію, корупційні дії і перепродає. І ніколи не збирався на цій землі працювати і ніколи не збирався нічого з цим робити. Саме проти цього наша поправка. І саме такі речі, це, знаєте, такий міні-ринок землі, кривих дзеркал, який ми можемо відкрити, якщо ми не будемо думати про запобіжники і відкривати ринок для тих, хто хоче і може на землі працювати.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>16:51:59</p>
<p>СОЛЬСЬКИЙ М.Т.</p>
<p>Правка ідентична, позиція комітету – відхилити.</p>
<p></p>
<p>ГОЛОВУЮЧИЙ. Шановні колеги, ставиться на голосування правка номер 45 народної депутатки Шкрум. Комітет пропонує відхилити. Прошу визначатися та голосувати.</p>
<p></p>
<p>16:52:22</p>
<p>За-107</p>
<p>Рішення не прийнято.</p>
<p>Шановні колеги, єдине невеличке прохання: коли ми вживаємо таких суб'єктів, як учасники АТО, то все-таки правильне їхнє формулювання "учасники АТО" юридично. Домовились, так?</p>
<p>Наступне, правка номер 46 народної депутатки Шкрум.</p>
<p></p>
<p>16:52:38</p>
<p>ШКРУМ А.І.</p>
<p>Дякую.</p>
<p>Шкрум Альона, фракція "Батьківщина". Дивіться, знову ж таки, громадяни, які безоплатно отримали у власність земельні ділянки із земель державної та комунальної власності для ведення особистого господарства, вони мають право це отримати, тільки якщо вони хочуть працювати на цій землі, це ж очевидно, да. У нас немає нічого безоплатного. Тобто це ті люди, які хочуть, можуть працювати і отримали цю землю для ведення сільськогосподарського господарства.</p>
<p>А у нас іде питання корупції, спекуляцій, непрозорих механізмів отримання цих земель, коли люди отримують їх не тому, що вони збираються на них працювати і дійсно мають на це право і можливості, а отримують, тому що вони знають потрібних осіб, знають, як обійти бюрократичні процедури, або платять хабарі. І, на жаль, це відомо дуже багатьом мешканцям України, і вам про це розкажуть, в тому числі в сільській місцевості. А вони це роблять тільки для того, щоб перепродати подорожче. І оце відчуття несправедливості, на жаль, і у людей і викликає таке обурення саме тим псевдоринком, який ви хочете закласти в цей законопроект.</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>16:53:42</p>
<p>СОЛЬСЬКИЙ М.Т.</p>
<p>Ще раз повторю, що правка ідентична. Я згідний з тим, що треба реформувати. Но ніде в законодавстві не написано, що людина, яка отримала землю ОСГ, повинна її особисто обробляти.</p>
<p>Правку відхилено.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ставиться на голосування правка номер 46 народної депутатки Шкрум. Комітет пропонує відхилити. Прошу визначатися та голосувати.</p>
<p></p>
<p>16:54:14</p>
<p>За-110</p>
<p>Рішення не прийнято.</p>
<p>Наступна правка 47 народного депутата Рудика.</p>
<p></p>
<p>16:54:19</p>
<p>РУДИК С.Я.</p>
<p>Шановні колеги, правка технічна. Так само мені не зрозуміло, чого комітет її відхилив. Але я, користуючись нагодою, хотів би висловитися з приводу дискусій, які протягом останніх кількох правок лунали в залі. Я багато в чому підтримую колег з "Батьківщини" щодо ставлення до зазначеного законопроекту, але не ті їхні думки, які виражені були по попереднім кільком правкам, де вони вказують учасникам бойових дій, що вони мають робити на кров'ю отриманої землі. Не діло народних депутатів, будь-яких людей вказувати людям, які отримали цю землю. Це їхнє право. Захочуть продати, хай продають. Хочуть обробляти, хай обробляють. Звичайно, справедливо, щоб було би дати всім учасникам бойових дій, хто проливав кров за нашу державу землю і тільки після того виносити її там на ринок чи як ви його називаєте. Але маємо наразі те, що маємо, тому просив би колег не спекулювати на ці темі, вони дуже слизька і скандальна.</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>16:55:28</p>
<p>СОЛЬСЬКИЙ М.Т.</p>
<p>Дякую, пане Сергій, за додаткові коментарі по попередніх правках. Дана правка, як ви сказали, технічна. Вона комітетом опрацьована по-іншому, тому пропозиція комітету – відхилити.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ставиться на голосування правка номер 47 народного депутата Рудика. Комітет пропонує відхилити. Прошу визначатися та голосувати.</p>
<p></p>
<p>16:55:58</p>
<p>За-110</p>
<p>Рішення не прийнято.</p>
<p>Наступна правка 48. Велика кількість депутатів. я так розумію, доповідає народний депутат Фріс. Прошу.</p>
<p></p>
<p>16:56:07</p>
<p>ФРІС І.П.</p>
<p>Дякую, пане головуючий.</p>
<p>Шановні колеги, я представляю до вашої уваги дуже цікаву правку, це правка стосовно земельного сервітуту в масиві земель сільськогосподарського призначення. Як знаєте, рейдери діють дуже-дуже цікаво: вони скупляють земельні ділянки по периметру, залишаючи землю всередині, тим самим не даючи власнику земельної ділянки всередині добратися до своєї землі.</p>
<p>Ця правка якраз і вирішує цю проблему. Право земельного сервітуту – це право проїзду і проходу до належної земельної ділянки. Враховуючи те, що це вкрай необхідно, щоби жодним чином не мали можливості недобросовісні рейдери рейдернути земельну ділянку всередині поля, я прошу підтримати цю правку, тому що це стосується не просто земель, а земель сільськогосподарського призначення в масиві цих земель. Причому, якщо в 90 статті Земельного кодексу у нас передбачено те, що є право вимагати встановлення земельного сервітуту, то тут ми саме встановлюємо обов'язок земельного сервітуту, який буде вписуватися в тіло договору купівлі-продажу.</p>
<p>Дякую і прошу підтримати.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, позиція комітету.</p>
<p></p>
<p>16:57:17</p>
<p>СОЛЬСЬКИЙ М.Т.</p>
<p>Пане Ігор, як ви правильно зазначили, при прийнятті цього рішення комітет враховував статтю 99 Земельного кодексу, де дійсно встановлено право вимагати встановлення земельного сервітуту, а разом з тим прошу депутатів визначатися з цією правкою і підтримати.</p>
<p></p>
<p>ГОЛОВУЮЧИЙ. Шановні колеги, я так розумію, що правка 48, комітет, голова комітету не заперечує, хоча було рішення відхилити, але сьогодні в результаті дискусії…</p>
<p>Я ставлю на голосування правку номер 48. Прошу підтримати та проголосувати.</p>
<p></p>
<p>16:58:14</p>
<p>За-296</p>
<p>Рішення прийнято.</p>
<p>Шановні колеги, наступна правка 49 народного депутата Заблоцького. Прошу.</p>
<p></p>
<p>16:58:22</p>
<p>ЗАБЛОЦЬКИЙ М.Б.</p>
<p>Не наполягає.</p>
<p></p>
<p>ГОЛОВУЮЧИЙ. Не наполягає, так?</p>
<p>Наступна правка номер 50 народного депутата Рудика.</p>
<p></p>
<p>16:58:32</p>
<p>РУДИК С.Я.</p>
<p>Шановні колеги, ця правка стосується випадків, які, цілком імовірно, після розгляду нами цього законопроекту про продаж земель сільськогосподарського призначення, буде змінена. Мова йде про іноземців, які отримують українську землю, припустимо, у спадок. Що має робити держава для того, щоб іноземець не користувався українською землею?</p>
<p>У цій статті, у цій правці передбачено, що держава протягом року, якщо іноземець сам не відчужив цю землю, повинна застосувати примусовий до нього підхід. Але я бачу, що ця історія вже нікого не хвилює, тому що після того, як в цьому залі проголосують подвійне, потрійне, почетверне громадянство, ніхто з українського громадянства виходити не буде. Вони будуть набивати їх повні кишені і в залежності від політичної ситуації використовувати собі на користь. Прошу без надії підтримати мою правку.</p>
<p></p>
<p>ГОЛОВУЮЧИЙ. Дякую.</p>
<p>Ну, чого ж без надії? Попередня правка була підтримана.</p>
<p>Шановні колеги, позиція комітету.</p>
<p></p>
<p>16:59:37</p>
<p>СОЛЬСЬКИЙ М.Т.</p>
<p>Пане Сергій, є… Ви підняли правильне питання. Воно в законопроекті відображено в комітетських правках. Вони достатньо подібні. Разом з тим комітет прийняв рішення підтримати комітетську правку, ви її знайдете в законопроекті, там небагато статей – 11 і 9 правок комітетських. Тому цю правку прийнято відхилити. Там дещо по органам, які подали…</p>
<p></p>
<p>ГОЛОВУЮЧИЙ. Дякую.</p>
<p>Але по суті в подальших правках ця сутність врахована, так я розумію?</p>
<p></p>
<p>СОЛЬСЬКИЙ М.Т. Да. Вона не врахована.</p>
<p></p>
<p>ГОЛОВУЮЧИЙ. Добре. Ви наполягаєте? Пане Сергій! Наполягаєте, пане Сергій? Ні. Так, не наполягаєте. Дякую.</p>
<p>Наступна правка 51 народного депутата Заблоцького. Немає.</p>
<p>Наступна правка номер 52 народного депутата Тарасова. Не наполягає.</p>
<p>Наступна правка номер 53 народного депутата Литвиненка. Не наполягає.</p>
<p>Наступна правка номер 54 народного депутата Рудика. Не наполягаєте, так? Наполягаєте. Да, будь ласка.</p>
<p>Колеги, я прошу, хто наполягає, піднімайте руку, щоб я бачив. Добре.</p>
<p>Прошу, пане Сергій.</p>
<p></p>
<p>17:00:49</p>
<p>РУДИК С.Я.</p>
<p>Шановні колеги, от щойно, коли відбувалася розмова між головуючим і керівником комітету паном…</p>
<p></p>
<p>ГОЛОВУЮЧИЙ. Миколою Тарасовичем Сольським, так.</p>
<p></p>
<p>17:01:05</p>
<p>РУДИК С.Я.</p>
<p>Сольським, я перепрошую, мене відволікли. Вибачте. Стало зрозуміло, що задача – відхилити правку Рудика. Тобто вони прийняли правку комітету, яка аналогічна до правки Рудика, який подав її першою, але оскільки це правка Рудика, тож розумієте, ну, як же ж, ну, він же ж у "слуги" виграв вибори, ви що.</p>
<p>Тому, товариство, це щодо форми. А щодо суті технічна правка, яку я прошу підтримати. До речі, ми говорили про те, що з 4 тисяч правок, я помилився, не 9 правок не членів комітету авторського пройшло з 4 тисяч, а всього 8 і тільки одного народного депутата, що підтверджує, що монобільшість, яка хоче продати українську землю, самі знаєте, кому, як і за скільки, не бачить серед своїх колег в залі людей, які можуть доповнити цей законопроект слушними думками. На жаль.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>17:02:02</p>
<p>СОЛЬСЬКИЙ М.Т.</p>
<p>Позиція комітету: відхилити технічну правку. Разом з тим, щодо вашого зауваження, хочу сказати, що подібних правок було дуже багато, і всі вони… до них були зауваження, причому по суті вони були правильні. І комітетом було опрацьована одна комітетська правка.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ставиться на голосування правка номер 54 народного депутата Рудика. Комітет пропонує відхилити. Прошу визначатися та голосувати.</p>
<p></p>
<p>17:02:38</p>
<p>За-112</p>
<p>Рішення не прийнято.</p>
<p>Наступна правка 55, народний депутат Кіт.</p>
<p></p>
<p>17:02:44</p>
<p>КІТ А.Б.</p>
<p>55-а, не наполягаю.</p>
<p></p>
<p>ГОЛОВУЮЧИЙ. Дякую.</p>
<p>Наступна правка номер 56, народний депутат Кіт. Наполягає. Прошу.</p>
<p></p>
<p>17:02:53</p>
<p>КІТ А.Б.</p>
<p>Наполягаю. Моя правка стосується права об'єднаних територіальних громад розпоряджатися своєю землею. А саме: до моменту утворення об'єднаних територіальних громад я пропоную, щоб землі державної власності сільськогосподарського значення та землі, які належать Академії аграрних наук та іншим академіям, не мали права продаватися, а залишалися у державній власності. Я поясню. Щоб у нас не вийшло таким чином, що допоки передадуть землю с/г призначення в об'єднані громади, не вийшло так, що об'єднані громади вже не будуть мати чим розпоряджатися. Я вважаю, що це дуже важлива правка, яка надає можливість об'єднаним громадам розпоряджатися землею державною с/г призначення будь-яких форм господарювання держави, яка зараз є. І хочу, щоб ви мене підтримали в цьому.</p>
<p>Дякую.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>17:03:45</p>
<p>СОЛЬСЬКИЙ М.Т.</p>
<p>Цим законопроектом дане питання взагалі не розглядається, не йдеться мова про передачу земель державної власності до комунальної або передачу функцій розпорядження від геокадастру до місцевих громад цим законопроектом. Це законопроект 2194, і там доцільно розглядати це питання. Комітетом…</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ставиться на голосування правка номер 56, автор – народний депутат Кіт. Комітет пропонує відхилити. Прошу визначатись та голосувати.</p>
<p></p>
<p>17:04:28</p>
<p>За-94</p>
<p>Рішення не прийнято.</p>
<p>Наступна правка 57, народний депутат Кіт. Наполягаєте? Прошу.</p>
<p></p>
<p>17:04:33</p>
<p>КІТ А.Б.</p>
<p>Наполягаю. Ця правка стосується того, що не виключені із заборони на приватизацію землі Національної академії аграрних наук і інших академій аграрних наук. Ви всі знаєте, що у нас є величезна кількість підприємств державної власності, які знаходяться в академіях різних форм, які є нерозпайовані і не належать людям, і є величезні села, які обділені, фактично, своїм правом і не скористались своїм правом на приватизацію земель сільськогосподарського призначення.</p>
<p>Моя правка зводиться до того, щоб далі не залишати монополію держави на таку категорію земель, а передати її в об'єднані громади для того, щоб люди скористались своїм правом на приватизацію земель с/г призначення, які вони до того не отримували.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>17:05:21</p>
<p>СОЛЬСЬКИЙ М.Т.</p>
<p>Пане Андрію, не тільки я і більшість комітету з того, що я розумію, згідна з вами по суті. Працівники і колишні працівники, і працівники соцфери в цих місцях, де знаходиться ця земля, повинні отримати свій пай, як і інші їхні сусіди в інших селах. І такої позиції комітет буде дотримуватись, але це не предмет цього закону. Найближчим часом, я думаю, ми розпочнемо розгляд це в рамках іншого закону. Комітетом запропоновано відхилити.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ставиться на голосування правка номер 57, народний депутат Кіт. Комітет пропонує відхилити. Прошу визначатись та голосувати.</p>
<p></p>
<p>17:06:13</p>
<p>За-78</p>
<p>Рішення не прийнято.</p>
<p>Наступна правка 58, народний депутат Заблоцький. Не наполягає.</p>
<p>Наступна правка 59, народний депутат Крулько. Не наполягає.</p>
<p>Наступна... Є, є. Перепрошую, піднімайте просто руку, бо я...</p>
<p>Прошу, Іван Іванович. 59-а.</p>
<p></p>
<p>17:06:24</p>
<p>КРУЛЬКО І.І.</p>
<p>Іван Крулько, фракція "Батьківщина". Розуміючи, що в час війни, в принципі, землею, а відповідно територією України торгувати не можна, цією поправкою ми намагаємось хоч трошки зменшити удар, який завдається національним інтересам України. І ця поправка, до речі, покаже справжні наміри діючої влади щодо того, чи можна землю продавати іноземцям.</p>
<p>Так от, поправкою 59 пропонується встановити запобіжники щодо масової купівлі сільськогосподарської землі іноземцями через зареєстровані в Україні юридичні особи, власниками яких є іноземні громадяни або компанії.</p>
<p>Поправкою я пропоную встановити умови, щоб кінцевими бенефіціарами юридичних осіб могли бути тільки громадяни України. І, власне, по голосуванню за цю поправку ми зрозуміємо, чи все-таки буде теза про те, що тільки українці зможуть купити землю правдивою чи ні? Тому думайте, як голосуєте.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>17:07:34</p>
<p>СОЛЬСЬКИЙ М.Т.</p>
<p>Ця поправка є невдала, на думку комітету. Тому що говорить про кінцевого бенефіціарного власника. В комітетських правках значно краще: передбачає, що юридичні особи можуть бути засновані тільки напряму громадянами України, якщо вони мають бажання придбати українську землю. На підставі цього правка відхилена.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ставиться правка номер 59 народного депутата Крулька. Комітет пропонує відхилити. Прошу визначатись та голосувати.</p>
<p></p>
<p>17:08:16</p>
<p>За-108</p>
<p>Рішення не прийнято.</p>
<p>Наступна правка 60 народного депутата Івченка. Будь ласка, Вадим Євгенович.</p>
<p></p>
<p>17:08:21</p>
<p>ІВЧЕНКО В.Є.</p>
<p>Шановні колеги, ви знаєте, під час того, як дають безкоштовно землю особистого селянського господарства, є дві корупційні проблеми.</p>
<p>Перша – це коли відразу продають цю землю, і людина, яка отримує це, не та, яка дійсно буде обробляти. Ми як фракція за те, щоб всі наші ветерани, вся соцсфера отримували земельні ділянки. Але, повірте, їх так мало, цих земель запасу. Якщо знаходяться клаптики, їх потрібно віддавати ефективному власнику, а не людям, які несуть відразу в оренду, в суборенду або в продаж.</p>
<p>Якщо держава вже безкоштовно видає, то важливо, щоб були запобіжники. Тому ми нашою правкою запропонували запобіжники, що 7 років ти не можеш продавати цю земельну ділянку, колеги. Тому ми і пропонуємо, щоб ви звернули увагу на ту корупцію, яка сьогодні є з безкоштовною видачею земельних ділянок. А тим людям, нашим ветеранам, які є, їм потрібно...</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>17:09:32</p>
<p>СОЛЬСЬКИЙ М.Т.</p>
<p>Вадиме Євгеновичу, там не 7 років заборонена продаж, там 7 років заборонено суборенду. І цей механізм є достатньо врегульований, напрацьований і скарг від неї за останні роки дії цієї норми, що в суборенду за згодою власника здається земля, практично не було. Тому комітетом прийнято рішення не враховувати.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ставиться на голосування правка номер 60 народного депутата Івченка. Комітет пропонує її відхилити. Прошу визначатись та голосувати.</p>
<p></p>
<p>17:10:15</p>
<p>За-89</p>
<p>Рішення не прийнято.</p>
<p>Наступна правка 61 народної депутатки Шкрум, такої ж редакції. Будь ласка.</p>
<p></p>
<p>17:10:20</p>
<p>ШКРУМ А.І.</p>
<p>Шкрум Альона, фракція "Батьківщина". Колеги, бачите, тут є багато дуже поправок, які насправді намагалися покращити хоч в чомусь цей законопроект і намагалися якраз встановити, я часто говорю це слово, запобіжники проти великої концентрації земель в одних руках, бо цих запобіжників наразі тут немає, проти фактично монополії і зловживання монополії на майбутньому ринку. Навіть коли він з'явиться, він одразу швидко може закритися для малих і середніх фермерських господарств, для тих людей, які, дійсно, хочуть і можуть обробляти землю, для тих людей, на яких взагалі тримається аграрний устрій таких країн, як Франція, Італія, Польща та дуже-дуже багатьох країн світу. І у нас два різних, мабуть, світогляди, хоча мені це дивно чути від людей з аграрного комітету, тому що ми наполягаємо на фермерському укладі якраз країни, де є малий, середній фермер, який створює для себе робочі місця і годує себе, а нам говорять про монополії, зловживання дикого ринку землі, якого немає майже ніде в світі.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Позиція комітету, оскільки текст ідентичний.</p>
<p></p>
<p>17:11:27</p>
<p>СОЛЬСЬКИЙ М.Т.</p>
<p>Правка ідентична. Позиція – відхилити.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування правка номер 61 народної депутатки Шкрум. Комітет пропонує відхилити.</p>
<p>Прошу визначатись та голосувати.</p>
<p></p>
<p>17:11:51</p>
<p>За-100</p>
<p>Рішення не прийнято.</p>
<p>Наступна правка, я так бачу, ідентична за змістом, народного депутата… Не наполягаєте? Дякую. Наполягаєте? Прошу. Просто ви так помахали "ні". Давайте.</p>
<p></p>
<p>17:11:58</p>
<p>БЄЛЬКОВА О.В.</p>
<p>Наполягаю. Вона не ідентична, вона унікальна, і я вам поясню чому.</p>
<p>Справа в тому, колеги, що я почала займатися питаннями земельної реформи дуже давно, ще у своїй першій каденції. І тоді, будучи більш молодим депутатом, в мене була дуже ліберальна версія. Згодом я провела дуже багато розмов з МВФ, зі Світовим банком, вивчала досвід інших країн, де проводилась така реформа. І мої власні внутрішні переконання стали значно більш приземленими. Про що я говорю. Мені би хотілося думати, що Україна дуже багата, заможна країна, де у всіх є унікально однакові можливості. Але сільське населення є бідним, міське є значно багатшим, а корпорації мають ще більше ресурсу. І тоді виходить питання, якщо ми зараз відкриваємо ринок і не ставимо ніяких пересторог, з чим опиниться сільське населення в перші 3 роки? А ні з чим, вони стануть орендарями, як колись у ………. працювали…</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>17:13:10</p>
<p>СОЛЬСЬКИЙ М.Т.</p>
<p>Те, що говорили і зміст правки – це дві різні речі. Правка ідентична. Позиція комітету – відхилити.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ставиться на голосування правка номер 62 народної депутатки Бєлькової. Комітет пропонує відхилити. Прошу визначатись та голосувати.</p>
<p></p>
<p>17:13:36</p>
<p>За-98</p>
<p>Рішення не прийнято.</p>
<p>Наступна правка 63, народний депутат Волинець. Не наполягає, так?</p>
<p>Наступна правка.</p>
<p></p>
<p>17:13:42</p>
<p>ВОЛИНЕЦЬ М.Я.</p>
<p>Пане головуючий! Пане головуючий, що ви так лякаєте українців?</p>
<p></p>
<p>ГОЛОВУЮЧИЙ. Чим лякаю?</p>
<p></p>
<p>ВОЛИНЕЦЬ М.Я. Увага, всі народні депутати! Ми зараз показали гарний приклад, коли дали 296 голосів за правку народного депутата Фріс від "Слуги народу". Моя правка більш значуща. Вона передбачає закріплення права за українцями, які мають відповідний досвід роботи на земельних роботах, які проживають в Україні не менше 5 років. І крім того, моя правка забороняє іноземцям орендувати українську землю. Вона застерігає, щоб наші вороги російські агресори так само не отримали через оренду нашу українську землю.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>17:14:36</p>
<p>СОЛЬСЬКИЙ М.Т.</p>
<p>Ну, насправді, вона забороняє не тільки підприємствам, заснованим громадянами країни-агресора, а і будь-яким іншим громадянам орендувати українську землю, і будь-яким іншим підприємствам. Комітетом відхилено.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ставиться на голосування правка номер 63 народного депутата Волинця. Комітет пропонує відхилити. Прошу визначатися та голосувати.</p>
<p></p>
<p>17:15:12</p>
<p>За-86</p>
<p>Рішення не прийнято.</p>
<p>Наступна правка 64 народного депутата Ткаченка. Не наполягає.</p>
<p>Наступна правка 65 народного депутата Рудика. Прошу.</p>
<p></p>
<p>17:15:24</p>
<p>РУДИК С.Я.</p>
<p>Шановні колеги, правка стосується термінів договору оренди сільськогосподарської землі, яку я вважав і продовжую вважати за доцільне зробити речовим правом. Продавати не землю, а право довгострокової оренди. В цій правці я пропоную зробити мінімальним терміном угоди або договору між користувачами землі і власниками 14 років. Чому 14 років? Тому що це дві сівозміни, які дадуть можливість ефективно використовувати земельну ділянку, власнику або орендарю заробляти на цьому кошти і дбати про її майбутнє використання українцями. Максимальний термін – не більше 50 років.</p>
<p>Я розумію, що логіка довгострокової оренди нікого не цікавить. Це тільки в Ізраїлі можна продавати не землю, а право довгострокової оренди, і зробити аграрний сектор мегарентабельним, при тому що у них чорноземом і не пахне. А у нас, на жаль, можна.</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>17:16:28</p>
<p>СОЛЬСЬКИЙ М.Т.</p>
<p>Строк договору оренди 50 років – максимальний. У нас, по-перше, і так обмежений.</p>
<p>По-друге, у нас сівозміни, пане Сергій, бувають різні. Не тільки семирічні, а і чотирирічні, трирічні, п'ятирічні і інші. Тому правку відхилено.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ставиться на голосування правка номер 65 народного депутата Рудика. Комітет пропонує відхилити. Прошу визначатись та голосувати.</p>
<p></p>
<p>17:17:03</p>
<p>За-102</p>
<p>Рішення не прийнято.</p>
<p>Наступна правка 66 народного депутата Шинкаренка. Не наполягає.</p>
<p>Наступна правка номер 67 народного депутата Столара. Не наполягає.</p>
<p>Наступна правка номер 68 народного депутата Кабаченка.</p>
<p>Прошу, народний депутата Кабаченко.</p>
<p></p>
<p>17:17:25</p>
<p>КАБАЧЕНКО В.В.</p>
<p>Володимир Кабаченко, фракція "Батьківщина". Дуже хочу звернутися до представників фракції "Слуга народу". 27 грудня 2019 року Комітет з антикорупційної політики одноголосно підтримав та відправив лист на НАЗК щодо конфлікту інтересів пана Сольського під час головування Комітету з аграрної політики щодо законопроекту 2178-д. З того часу і по сьогодні вже змінилося два голови НАЗК, сплили всі строки, які відведені на відповідь, а саму відповідь ми так і не отримали. Дивно, так.</p>
<p>По суті правки пропоную, щоб земельні ділянки сільськогосподарського призначення передавалися в оренду виключно громадянам України, які мають сільськогосподарську освіту чи займаються сільським господарством, та юрособам України основний вид діяльності яких сільськогосподарське виробництво. Прошу підтримати.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>17:18:21</p>
<p>СОЛЬСЬКИЙ М.Т.</p>
<p>Хочу вам відповісти щодо НАЗК.</p>
<p></p>
<p>ГОЛОВУЮЧИЙ. Давайте, будь ласка, по суті правки.</p>
<p></p>
<p>СОЛЬСЬКИЙ М.Т. Я подавав запит раніше. Відповідь мені прийшла, і вона негативна для вас. Якщо маєте бажання, окремо можу вас в тому числі ознайомити. Це перший момент.</p>
<p>Другий. Правка ідентична до попередніх. Комітетом відхилена.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ставиться на голосування правка номер 68 народного депутата Кабаченка. Комітет пропонує відхилити. Прошу визначатись та голосувати.</p>
<p></p>
<p>17:19:03</p>
<p>За-97</p>
<p>Рішення не прийнято.</p>
<p>Наступна правка 69, народний депутат Цабаль. Хто буде? Клименко, прошу.</p>
<p></p>
<p>17:19:15</p>
<p>КЛИМЕНКО Ю.Л.</p>
<p>Дякую.</p>
<p>Перш за все, я би хотіла звернути увагу українців і людей, які стоять під стінами Верховної Ради на те, що хто більше всього кричить в цьому залі, хто більше всього вимагає зупинити розгляд Закону про землю? Ті, хто керував країною 29 років. Ті, хто довів… <i>(Оплески)</i> Почекайте. Ті, хто довів сільські території до зубожіння, де виїхали люди. Ті, що перетворили Україну в сировинний придаток. А тепер, по суті… Думайте ті, хто стоять поряд і слухають.</p>
<p>А тепер по суті правки. Наша правка стосувалася, фракції "Голос", ми наполягаємо, щоби 50 кілометрів від будь-якого кордону землі у нас не було жодного нерезидента іноземця, в незалежності від національності. Це українська земля і це питання національної безпеки.</p>
<p>Я хочу попросити, я не наполягаю на те, щоби ця правка була поставлена, але я хочу, щоб пан Сольський підтвердив, що ця правка врахована комітетом в інших правках.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, пан Сольський.</p>
<p></p>
<p>17:20:22</p>
<p>СОЛЬСЬКИЙ М.Т.</p>
<p>Пані Юлія, дякуємо.</p>
<p>Саме ця правка ввійшла в основу правок до комітетських правок до статті 130, трошки в іншу статтю. І саме після консультацій додаткових з вами вона була розвинута і іншими заборонами. І дійсно, саме вона є основою для правок, пов’язаних з обмеженнями в 50-кілометровій зоні і інших обмежень.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ви не наполягаєте? Так, дякую.</p>
<p>Наступна правка 70, народний депутат Осадчук, в мене записаний. Да? <i>(Шум у залі)</i></p>
<p>Народний депутат Осадчук, 70-а. Дякую. Дякую вам за конструктив.</p>
<p>Наступна правка 71, народний депутат Заблоцький. Не наполягає.</p>
<p>Наступна правка 72, народний депутат Заблоцький. Не наполягає.</p>
<p>Наступна правка 73, народний депутат Бондаренко. Не наполягає.</p>
<p>Наступна права 74, Бондаренко. Не наполягає.</p>
<p>Наступна правка 75, Бондаренко. Не наполягає.</p>
<p>Наступна правка – народний депутат Горват, 76-а. Не наполягає.</p>
<p>Наступна правка 77-а, народний депутат Заблоцький. Не наполягає.</p>
<p>Наступна правка 78-а, народний депутат Цабаль. Будь ласка, прошу.</p>
<p>Включіть, будь ласка, народний депутат Цабаль.</p>
<p></p>
<p>17:21:47</p>
<p>ЦАБАЛЬ В.В.</p>
<p>Шановні колеги, 78 правка – це одна з принципових правок фракції "Голос", яка направлена на підтримку малих і середніх фермерів і сільських громад. Вона складається з двох частин.</p>
<p>Перша – це створення спеціального фонду розвитку сільських територій, в який мають іти всі кошти від продажу державної і комунальної землі для того, щоб ці кошти використались на будівництво доріг, опорних шкіл, лікарень, в сільській території, щоб ці кошти йшли на розвиток нашого села.</p>
<p>І друга частина правки – це підтримка малих фермерських господарств. Створення спеціальних програм фінансування фермерів. Щоб не тільки умовно великі аграрії, які тут протестують деколи, могли купити землю, а і малий звичайний фермер, щоб міг купити землю, купити трактора, обробляти цю землю і розвивати українське фермерство.</p>
<p>На голосуванні не наполягаємо. Але підтвердьте врахування.</p>
<p></p>
<p>ГОЛОВУЮЧИЙ. Прошу.</p>
<p></p>
<p>17:22:56</p>
<p>СОЛЬСЬКИЙ М.Т.</p>
<p>Пане Володимире, дійсно, ці дві норми стали базовими для комітетських норм і практично повністю відображені по суті, за винятком... І ви знаєте, у нас були неодноразові спільні консультації норма щодо розподілу коштів. Оскільки, це не зовсім аграрний комітет, а є норма Бюджетного кодексу і так далі, цим займаються інші комітети і інші органи.</p>
<p>Підтверджую, що саме ці правки є основою комітетських правок, і вони були подані в дану редакцію.</p>
<p></p>
<p>ГОЛОВУЮЧИЙ. Дякую.</p>
<p>Ви не наполягаєте? Дякую.</p>
<p>Наступна правка 79, народний депутат Осадчук. Те саме. Дякую. Не наполягає.</p>
<p>Наступна правка 80, народний депутат Заблоцький. Не наполягає. Дякую.</p>
<p>Наступна правка, народний депутат Кіт, 81-а. Прошу.</p>
<p></p>
<p>17:23:46</p>
<p>КІТ А.Б.</p>
<p>Шановні колеги, моя правка стосується визначення, що це таке саме "громадяни України". Тому що хочу наголосити на те, що громадяни інших, дуже багато є інших держав, які дозволяють подвійне громадянство, і громадянами України можуть бути громадяни дуже багатьох держав з Європи чи Сполучених Штатів. І тому моя правка зводиться до того, що все-таки громадяни України, які останні 10 років проживають на території України. Для того, щоб не було спекулювання над тим, хто є саме громадянами України.</p>
<p>І другий дуже важливий момент. Можна багато говорити, скільки тисяч гектарів в одні руки, але якщо ми не визначимо дефініцію "пов'язані особи" і "бенефіціари", то це так само, як отримувати зарплату: одною купюрою в тисячу гривень чи десятьма купюрами по 100 гривень.</p>
<p>Тому я наполягаю, щоб ми все-таки перестали дурити один одного і визначили, що таке "пов'язані особи" і "бенефіціари". Дякую.</p>
<p></p>
<p>ГОЛОВУЮЧИЙ. Дякую.</p>
<p>Ви наполягаєте?</p>
<p>Позиція комітету, 81 правка.</p>
<p></p>
<p>17:24:52</p>
<p>СОЛЬСЬКИЙ М.Т.</p>
<p>Правка відхилена, поняття "бенефіціара" щодо юридичних осіб, які можуть придбавати землю, взагалі викинута з кінцевої редакції закону. А, по-друге, позиція комітету, що всі громадяни України перед законом рівні.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування правка 81, народний депутат Кіт – автор. Комітет пропонує відхилити. Прошу визначатись та голосувати.</p>
<p></p>
<p>17:25:28</p>
<p>За-101</p>
<p>Рішення не прийнято.</p>
<p>Наступна правка 82, народний депутат Мороз. Наполягаєте? Прошу.</p>
<p></p>
<p>17:25:34</p>
<p>МОРОЗ В.В.</p>
<p>Мороз Володимир, 59 виборчий округ, Донеччина. "Опозиційна платформа - За життя" проти продажу землі.</p>
<p>Прошу підтримати правку 82. В Земельному кодексі України назву статті викласти в такій редакції: "Стаття 130. Набувачі земельних ділянок сільськогосподарського призначення". Доповнити статтю 130 Земельного кодексу України абзацом в такій редакції: "Якщо за результатами всеукраїнського референдуму не буде схвалено рішення про вільний продаж та купівлю земель сільськогосподарського призначення, то дія заборони на купівлю та продаж або іншим способом відчуження земельних ділянок та земельних паїв у частині їх купівлі-продажу іншим способом відчуження, а так само в частині передачі прав на відчуження всіх земельних ділянок, земельних часток (паїв) на майбутнє зберігається до 1 січня 2030 року".</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>17:26:46</p>
<p>СОЛЬСЬКИЙ М.Т.</p>
<p>Позиція комітету інша, особливо в частині референдуму. Пропозиція – відхилити.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ставиться на голосування правка номер 82 народного депутата Мороза. Комітет пропонує правку відхилити. Прошу визначатися та голосувати.</p>
<p></p>
<p>17:27:10</p>
<p>За-86</p>
<p>Рішення не прийнято.</p>
<p>Наступна правка 83 народного депутата Мороза. Прошу. Ви наполягаєте?</p>
<p></p>
<p>17:27:16</p>
<p>МОРОЗ В.В.</p>
<p>Правка 83. Я наполягаю на цій правці. Прошу підтримати. У Земельному кодексі назву статті викласти у такій редакції: "Стаття 130. Набувачі земельних ділянок сільськогосподарського призначення". Доповнити статтею 130 Земельного кодексу України абзацом у такій редакції: "Угоди (у тому числі довіреності), укладені до проведення та встановлення результатів всеукраїнського референдуму щодо вільного продажу та купівлі земель сільськогосподарського призначення та земельних часток (паїв) є недійсними з моменту їх укладення".</p>
<p>Я прошу підтримати цю поправку. І ще раз кажу всім, що "Опозиційна платформа - За життя" проти продажу землі.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>17:28:16</p>
<p>СОЛЬСЬКИЙ М.Т.</p>
<p>Яка практично ідентична попередній і позиція – відхилити.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ставлю на голосування правку 83 народного депутата Мороза. Комітет пропонує відхилити. Прошу визначатись та голосувати.</p>
<p></p>
<p>17:28:41</p>
<p>За-88</p>
<p>Рішення не прийнято.</p>
<p>Наступна правка знову ж народного депутата Мороза і чергова редакція 130 статті. Ви будете наполягати? Це просто вже третя редакція 130-ї. Прошу, народний депутат Мороз.</p>
<p></p>
<p>17:28:54</p>
<p>МОРОЗ В.В.</p>
<p>Може дочуються все ж таки.</p>
<p></p>
<p>ГОЛОВУЮЧИЙ. Ну, це третя інша.</p>
<p></p>
<p>МОРОЗ В.В. Інша – да. Я наполягаю, да.</p>
<p></p>
<p>ГОЛОВУЮЧИЙ. Наполягаєте.</p>
<p>Позиція комітету. Позиція комітету, Микола Тарасович. Микола Тарасович! Відхилити – так?</p>
<p></p>
<p>17:29:03</p>
<p>СОЛЬСЬКИЙ М.Т.</p>
<p>Пробачте. Правка практично ідентична. Пропозиція – відхилити.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування правка 84 народного депутата Мороза. Комітет пропонує відхилити. Прошу визначатися та голосувати.</p>
<p></p>
<p>17:29:33</p>
<p>За-84</p>
<p>Рішення не прийнято.</p>
<p>Наступна правка 85 народного депутата Пономарьова, теж по редакції 130 статті. Прошу. Наполягаєте? Прошу. <i>(Шум у залі)</i> Так я даю Пономарьову слово.</p>
<p></p>
<p>17:29:40</p>
<p>ПОНОМАРЬОВ О.С.</p>
<p>Дуже дякую, Руслан Олексійович.</p>
<p>Ви не дали Морозу… Зараз хто виступає?</p>
<p></p>
<p>ГОЛОВУЮЧИЙ. Прошу, народний депутат Пономарьов.</p>
<p></p>
<p>ПОНОМАРЬОВ О.С. Дякую, Руслан Олексійович.</p>
<p>Я особисто проти продажу землі, як проти і вся фракція "Опозиційна платформа - За життя".</p>
<p>Ряд правок, стосовно все-таки касательно суті правок. Ми дуже з вами розуміємо, що такий великий закон буде мати дуже велику кількість непрописаних поводов для маніпулювання. І ми получимо те, що закон, який ми зараз приймаємо, буде дуже і дуже сирим.</p>
<p>Стосовно правок. Доповнити статтю 130 Земельного кодексу…</p>
<p></p>
<p>ГОЛОВУЮЧИЙ. Дякую.</p>
<p>Позиція комітету, я думаю, аналогічна.</p>
<p></p>
<p>17:30:56</p>
<p>СОЛЬСЬКИЙ М.Т.</p>
<p>Аналогічна, правка подібна, тільки щодо аукціону. Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ставиться на голосування правка номер 85 народного депутата Пономарьова. Комітет пропонує відхилити. Прошу визначатися та голосувати.</p>
<p></p>
<p>17:31:17</p>
<p>За-77</p>
<p>Рішення не прийнято.</p>
<p>Наступна правка 86 народного депутата Пономарьова, знову до статті 130. Прошу.</p>
<p></p>
<p>17:31:21</p>
<p>ПОНОМАРЬОВ О.С.</p>
<p>В мене ряд правок, вони відхилені комітетом, впрочем, як і багато інших конструктивних правок, які працюють для людей. Правка: доповнити статтю 130 Земельного кодексу України абзацом наступного змісту: "До проведення та встановлення результатів всеукраїнського референдуму стосовно купівлі-продажу земель сільськогосподарського призначення та проведення інвентаризації земель забороняється внесення права на земельну частку до статутних капіталів господарських товариств, передачу у власність шляхом продажу земель сільськогосподарського призначення".</p>
<p></p>
<p>ГОЛОВУЮЧИЙ. Дякую.</p>
<p>Позиція комітету, я думаю, аналогічна, так? Прошу. Відхилити, так?</p>
<p>Шановні колеги, ставиться на голосування 86 правка народного депутата Пономарьова. Комітет пропонує її відхилити. Прошу визначатися та голосувати.</p>
<p></p>
<p>17:32:34</p>
<p>За-84</p>
<p>Рішення не прийнято.</p>
<p>Наступна правка 87, теж чергова редакція статті 130. Народний депутат Пономарьов. Ви наполягатимете? Прошу, дайте слово.</p>
<p></p>
<p>17:32:42</p>
<p>ПОНОМАРЬОВ О.С.</p>
<p>Статтю 130 Земельного кодексу України доповнити новою частиною наступного змісту: "Іноземці та особи без громадянства, які передали право користування суб'єктам, переліченими частиною три даної статті, мають право на отримання плати за користування земельною ділянкою у розмірі 50 процентів від нормативної грошової оцінки". Замінити статтею: "Не допускається до проведення всеукраїнського референдуму земель сільськогосподарського призначення та проведення інвентаризації земель відчуження земельних ділянок і зміна цільового призначення земельних ділянок, які перебувають у власності граждан та юридичних осіб, для ведення товарного сільськогосподарського призначення... виробництва". Доповнити статтею: "також визначаються угоди недійсними, які були укладені під час дії заборони на купівлю-продаж…".</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>17:33:53</p>
<p>СОЛЬСЬКИЙ М.Т.</p>
<p>Правка подібна. Відхилити.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування правка 87 народного депутата Пономарьова. Комітет пропонує відхилити. Прошу визначатися та голосувати.</p>
<p></p>
<p>17:34:12</p>
<p>За-91</p>
<p>Рішення не прийнято.</p>
<p>Наступна правка 88 народного депутата Пономарьова. Теж щодо 130 статті ще одна чергова інтерпретація. Прошу. Ви наполягаєте? Прошу.</p>
<p></p>
<p>17:34:16</p>
<p>ПОНОМАРЬОВ О.С.</p>
<p>Доповнити статтю 130 Земельного кодексу України також: "До проведення та встановлення результатів всеукраїнського референдуму по поводу земель сільськогосподарського призначення забороняється внесення права на земельну частку до статутних капіталів господарських товариств, продажу, передачу у власність шляхом продажу земель сільськогосподарського призначення".</p>
<p></p>
<p>ГОЛОВУЮЧИЙ. Дякую.</p>
<p>Будь ласка, позиція комітету. Думаю, аналогічна.</p>
<p></p>
<p>17:34:56</p>
<p>СОЛЬСЬКИЙ М.Т.</p>
<p>Вже подібна позиція, аналогічна.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування правка 88 народного депутата Пономарьова. Комітет пропонує відхилити. Прошу визначатися та голосувати.</p>
<p></p>
<p>17:35:16</p>
<p>За-84</p>
<p>Рішення не прийнято.</p>
<p>Наступна правка 89 народний депутат Пономарьова. Знову про редакцію статті 130. Прошу.</p>
<p></p>
<p>17:35:23</p>
<p>ПОНОМАРЬОВ О.С.</p>
<p>Правка номер 27. В статті 130 кодексу України на счет суб'єктів опять неукраїнського громадянства. Опять же статтю 130 доповнити забороною внесення права, внесення частки паїв до господарських товариств, передачу у власність шляхом продажу до проведення, встановлення результатів… до встановлення результатів всеукраїнського референдуму путем купівлі-продажу земель сільськогосподарського призначення.</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p><b> </b></p>
<p>17:36:03</p>
<p>СОЛЬСЬКИЙ М.Т.</p>
<p>Правка аналогічна. Позиція – відхилити.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ставиться на голосування правка 89 народного депутата Пономарьова. Комітет пропонує відхилити. Прошу визначатися та голосувати.</p>
<p></p>
<p>17:36:24</p>
<p>За-88</p>
<p>Рішення не прийнято.</p>
<p>Наступна правка 90 народного депутата Пономарьова і чергова інтерпретація статті 130. Ви наполягаєте?</p>
<p></p>
<p>17:36:30</p>
<p>ПОНОМАРЬОВ О.С.</p>
<p>Доповнити статтю 130 Земельного кодексу України новим змістом, новим абзацом наступного змісту: "До проведення та встановлення результатів всеукраїнського референдуму стосовно купівлі-продажу земель сільськогосподарського призначення, а також проведення інвентаризації земель не дозволяється відчуження у будь-який спосіб земельних ділянок і зміна цільового призначення чи використання земельних ділянок, які перебувають у власності громадян та юридичних осіб для ведення товарного сільськогосподарського виробництва, крім вилучення або викупу їх для суспільних потреб".</p>
<p></p>
<p>ГОЛОВУЮЧИЙ. Дякую.</p>
<p>Позиція комітету аналогічна, так? Дякую.</p>
<p>Ставиться на голосування правка номер 90 народного депутата Пономарьова. Комітет пропонує відхилити. Прошу визначатися та голосувати.</p>
<p></p>
<p>17:37:49</p>
<p>За-82</p>
<p>Рішення не прийнято.</p>
<p>Наступна правка 91 народного депутата Пономарьова. Теж по 130 статті, прошу.</p>
<p></p>
<p>17:37:54</p>
<p>ПОНОМАРЬОВ О.С.</p>
<p>Позицію комітету ми по предыдущей правці так і не почули, впрочем як і коментарю.</p>
<p>Далі, по следующей правці. "Доповнити статтю 130 Земельного кодексу абзацом наступного змісту: "Визнаються угоди недійсними, які були укладені під час дії заборони на купівлю-продаж земель сільськогосподарського призначення до проведення та встановлення результатів всеукраїнського референдуму".</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>17:38:35</p>
<p>СОЛЬСЬКИЙ М.Т.</p>
<p>Попередня позиція – відхилити.</p>
<p></p>
<p>ГОЛОВУЮЧИЙ. Позиція – відхилити за аналогічних обставин.</p>
<p>Ставиться на голосування правка 91 народний депутата Пономарьова. Комітет пропонує відхилити. Прошу визначатися та голосувати.</p>
<p></p>
<p>17:38:58</p>
<p>За-82</p>
<p>Рішення не прийнято.</p>
<p>Наступна правка 92 народного депутата Пономарьова теж по редакції статті 130. Прошу.</p>
<p></p>
<p>17:39:03</p>
<p>ПОНОМАРЬОВ О.С.</p>
<p>Стаття 130. Іноземці та особи без громадянства можуть набувати право власності на земельні ділянки сільськогосподарського призначення в порядку спадкування за законом, повинні протягом року передати право користування земельною ділянкою громадянину України, юридичній особі резиденту, органам місцевого самоврядування або державі. Доповнити: "До проведення та встановлення результатів всеукраїнського референдуму забороняється внесення права на земельну частку до статутних капіталів господарських товариств, передачу у власність шляхом продажу земель".</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>17:39:54</p>
<p>СОЛЬСЬКИЙ М.Т.</p>
<p>Відхилити.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування правка 92 народного депутата Пономарьова. Комітет пропонує відхилити. Прошу визначатись та голосувати.</p>
<p></p>
<p>17:40:14</p>
<p>За-81</p>
<p>Рішення не прийнято.</p>
<p>Наступна правка 93 народного депутата Пономарьова теж по редакції статті 130. Прошу.</p>
<p></p>
<p>17:40:21</p>
<p>ПОНОМАРЬОВ О.С.</p>
<p>Іноземці, особи без громадянства, стаття, можуть набувати право власності на земельні ділянки сільськогосподарського призначення в порядку спадкування, повинні передавати і так далі… Замінити статтею, доповнити статтею: "Забороняється внесення права на земельну частку до статутних капіталів господарських… у власність шляхом продажу до проведення та встановлення результатів всеукраїнського референдуму стосовно купівлі-продажу земель сільськогосподарського призначення".</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>17:41:00</p>
<p>СОЛЬСЬКИЙ М.Т.</p>
<p>Правка аналогічна. Позиція – відхилити.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування правка 93 народного депутата Пономарьова. Комітет пропонує відхилити. Прошу визначатися та голосувати.</p>
<p></p>
<p>17:41:23</p>
<p>За-78</p>
<p>Рішення не прийнято.</p>
<p>Наступна правка 94 народного депутата Пономарьова, теж по редакції статті 130. Будете наполягати? Прошу.</p>
<p></p>
<p>17:41:29</p>
<p>ПОНОМАРЬОВ О.С.</p>
<p>Да. Статтю 130 доповнити абзацом: "До проведення та встановлення результатів всеукраїнського референдуму стосовно купівлі-продажу земель сільськогосподарського призначення, а також проведення інвентаризації земель не дозволяється відчуження у будь-який спосіб земельних ділянок і зміна цільового призначення земельних ділянок, які перебувають у власності громадян та юридичних осіб для ведення товарного сільськогосподарського виробництва, крім вилучення їх для суспільних потреб". Доповнити статтею: "Угоди, які були укладені під час дії заборони на купівлю-продаж земель до проведення та встановлення всеукраїнського референдуму".</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>17:42:26</p>
<p>СОЛЬСЬКИЙ М.Т.</p>
<p>Правка дуже подібна, позиція відхилити.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування правка 94 народного депутата Пономарьова. Комітет пропонує відхилити. Прошу визначатися та голосувати.</p>
<p></p>
<p>17:42:47</p>
<p>За-84</p>
<p>Рішення не прийнято.</p>
<p>Наступна правка 95 народного депутата Пономарьова. Теж по 130 статті Земельного кодексу. Прошу.</p>
<p></p>
<p>17:42:54</p>
<p>ПОНОМАРЬОВ О.С.</p>
<p>Ми проти продажу землі. І стаття 130 доповнюється статтею, предлагается доповнити статтею: "Визнаються угоди недійсними, які укладені були під час заборони на купівлю-продаж до встановлення всеукраїнського референдуму по продажу земель".</p>
<p></p>
<p>ГОЛОВУЮЧИЙ. Дякую.</p>
<p>Позиція комітету аналогічна, так?</p>
<p></p>
<p>17:43:25</p>
<p>СОЛЬСЬКИЙ М.Т.</p>
<p>Позиція – відхилити, аналогічна правка.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування правка 95 народного депутата Пономарьова. Комітет пропонує відхилити. Прошу визначатися та голосувати.</p>
<p></p>
<p>17:43:47</p>
<p>За-81</p>
<p>Рішення не прийнято.</p>
<p>Наступна правка 96 народного депутата Пономарьова, теж по 130-й. Наполягаєте, так? Прошу.</p>
<p></p>
<p>17:43:55</p>
<p>ПОНОМАРЬОВ О.С.</p>
<p>Да. Назву статті 130 Земельного кодексу викласти в наступній редакції: "Право власності – стаття 130 – право власності на земельні ділянки сільськогосподарського призначення". Доповнити статтю 130 Земельного кодексу України абзацом наступного змісту: "До проведення та встановлення результатів референдуму по продажу земель сільськогосподарського призначення та проведення інвентаризації земель забороняється внесення, а також до статутних капіталів передачу у власність шляхом сільськогосподарського... і продажу земель сільськогосподарського призначення також".</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>17:44:43</p>
<p>СОЛЬСЬКИЙ М.Т.</p>
<p>Подібна. Відхилити.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування 96 правка народного депутата Пономарьова. Комітет пропонує відхилити. Прошу визначатись та голосувати.</p>
<p></p>
<p>17:45:03</p>
<p>За-83</p>
<p>Рішення не прийнято.</p>
<p>І остання в цьому блоці правка народного депутата Пономарьова – 97-а, теж 130 стаття. Ви наполягаєте, так? Прошу.</p>
<p></p>
<p>17:45:12</p>
<p>ПОНОМАРЬОВ О.С.</p>
<p>Да. Можна відразу ставити на голосування.</p>
<p></p>
<p>ГОЛОВУЮЧИЙ. Прошу. На голосування, так?</p>
<p></p>
<p>ПОНОМАРЬОВ О.С. Да, відразу на голосування.</p>
<p></p>
<p>ГОЛОВУЮЧИЙ. Шановні колеги, позиція комітет та сама. Ставиться на голосування 97 правка народного депутата Пономарьова. Комітет пропонує відхилити. Прошу визначатись та голосувати.</p>
<p></p>
<p>17:45:42</p>
<p>За-80</p>
<p>Рішення не прийнято.</p>
<p>Наступна правка 98 народного депутата Німченка. Василь Іванович, будь ласка.</p>
<p></p>
<p>17:45:49</p>
<p>НІМЧЕНКО В.І.</p>
<p>Шановні колеги, коли ми ведемо мову про правосуб'єктність на власність, я вас хочу звернути до Декларації про державний суверенітет, яка чітко вказує на те, що народ України має виключне право на володіння, користування і розпорядження національним багатством, яким є земля. І ця земля є матеріальною основою суверенітету України. Я повторюю ще раз, є матеріальною основою суверенітету України. І тому я, виходячи з того, що Конституція України, стаття 14 і 13, якраз і врегульовує те питання, що виключно народ України є власником, а держава охороняє землю. І при цьому земля є природним єдиним джерелом існування української нації.</p>
<p>Що ми робимо, то це є злочин проти людства, проти українського народу. І я хочу закінчити на цьому.</p>
<p>Спасибі.</p>
<p></p>
<p>ГОЛОВУЮЧИЙ. Дякую, Василь Іванович.</p>
<p>Я просто теж хочу процитувати статтю 14 частину другу: "Право власності на землю гарантується. Це право набувається і реалізується громадянами, юридичними особами та державою виключно відповідно до закону", який ми зараз і приймаємо.</p>
<p>Я даю слово ще комітету відреагувати, будь ласка.</p>
<p></p>
<p>17:47:12</p>
<p>СОЛЬСЬКИЙ М.Т.</p>
<p>Ну, насправді правку ми не почули, вона технічна і комітетом відхилена.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування правка 98 народних депутатів Німченка та Шуфрича. Комітет пропонує відхилити. Прошу визначатись та голосувати.</p>
<p></p>
<p>17:47:35</p>
<p>За-85</p>
<p>Рішення не прийнято.</p>
<p>Наступна правка 99 народного депутата Гнатенка. Не наполягає.</p>
<p>Наступна правка 100 народного… Друзі, я прошу, якщо наполягаєте, підніміть руку, щоб я бачив. Дякую.</p>
<p>Прошу, народний депутат Гнатенко.</p>
<p></p>
<p>17:47:54</p>
<p>ГНАТЕНКО В.С.</p>
<p>49 виборчий округ, Донеччина. Зараз Верховна Рада робить велику помилку, яку потім ніхто не поверне вже. 130 стаття, це стаття, яка потребує великої уваги. І я прошу на неї ще раз звернути суспільну увагу.</p>
<p>Перше. Почати з назви цієї статті і викласти її в такій редакції: "Набуття…". Так: "Покупці земель сільськогосподарського призначення та умови набуття права власності на такі землі". Це дуже важливо именно в такій редакції висловити.</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>17:48:32</p>
<p>СОЛЬСЬКИЙ М.Т.</p>
<p>Правка технічна. Редакція комітету більш вдала.</p>
<p>Позиція – відхилити.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування правка 99 народного депутата Гнатенка. Комітет пропонує відхилити. Прошу визначатися та голосувати.</p>
<p></p>
<p>17:48:57</p>
<p>За-88</p>
<p>Рішення не прийнято.</p>
<p>Правка номер 100 народного депутата Шахова. Наполягаєте? Прошу.</p>
<p></p>
<p>17:49:05</p>
<p>ШАХОВ С.В.</p>
<p>Наполягаю. Пане Руслане, я прошу зачитувати одразу і Сергія Вельможного, бо співавтор, і Олександра Сухова, вони також прийшли....</p>
<p></p>
<p>ГОЛОВУЮЧИЙ. Я зачитую першого автора, який доповідає.</p>
<p></p>
<p>ШАХОВ С.В. Ну, добре. А якщо б мене не було? Доповідав би вже Вельможний або Сухов.</p>
<p>Я звернуся зараз до пана Сольського. Миколо Тарасовичу, скажіть, будь ласка, ну, чому таке штучне ставлення до народних депутатів, які пройшлися своїми ногами по рідній землі не тільки в Луганщині, і у Луцьку, і на Закарпатті? Сьогодні виступав вже Сергій Рудик і говорив про це питання. Чому сьогодні штучне ставлення і голосують 296 голосів і підтримують вашого однопартійця "слугу народу"... і наша команда. А чому нас не можна підтримати в таких важливих питаннях? 130 стаття, до якої сьогодні було багато правок і Пономарьова, і наших. Скажіть, будь ласка, чому сьогодні неможна проголосувати за цю правку?</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Поки скаже комітет... От, пане Сергію, я вже забув, що ви вже вичерпали свій час, взявши всі свої правки. Але це був такий ще... ще одна хвилини бенефісна.</p>
<p></p>
<p>ШАХОВ С.В. <i>(Не чути)</i></p>
<p></p>
<p>ГОЛОВУЮЧИЙ. Всім. Але ви оголосили п'ять, а це була шоста.</p>
<p>Прошу, позиція комітету.</p>
<p></p>
<p>17:50:24</p>
<p>СОЛЬСЬКИЙ М.Т.</p>
<p>Пане Сергію, якщо ви побачите комітетську правку щодо статті 130, вона значно вдаліша і охоплює значно більше відносин, пов'язаних з ринком землі. Тому було прийнято комітетом рекомендувати комітетську правку. Ця правка відхилена.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування правка номер 100 народного депутата Шахова. Комітет пропонує відхилити. Прошу визначатись та голосувати.</p>
<p></p>
<p>17:51:01</p>
<p>За-97</p>
<p>Рішення не прийнято.</p>
<p>Правка 101, народний депутат Качний. Будь ласка. Наполягаєте? Прошу. Будь ласка, я ж сказав. Народний депутат Качний, 101 правка.</p>
<p></p>
<p>17:51:11</p>
<p>КАЧНИЙ О.С.</p>
<p>Да. Так, что тут нажимаем? Вот эту, да?</p>
<p></p>
<p>ГОЛОВУЮЧИЙ. Кнопка там є така, нажміть.</p>
<p></p>
<p>КАЧНИЙ О.С. Шановні колеги, "Опозиційна платформа - За життя", Олександр Качний. "Опозиційна платформа - За життя" категорично виступає проти продажу землі. А впродовж того, що сьогодні говорив наш Василь Іванович Німченко, ми хочемо сказати, що слідкуючий крок – це кримінальна відповідальність тих, хто сьогодні буде голосувати за продаж землі.</p>
<p>І так, переходимо до правок.</p>
<p>101 правка. Назва статті 130 Земельного кодексу України викласти в наступній редакції: "Стаття 130. Право власності на земельні ділянки сільськогосподарського призначення".</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>17:52:02</p>
<p>СОЛЬСЬКИЙ М.Т.</p>
<p>Позиція комітету – відхилити. Ідентичні попереднім.</p>
<p></p>
<p>ГОЛОВУЮЧИЙ. Шановні колеги, ставиться на голосування правка 101, народного депутата Качного.</p>
<p>Я перепрошую, в позитивному, дуже позитивному, Сергій Іванович, розумінні. Я надаю…</p>
<p>Ставиться на голосування 101 правка, народного депутата Качного. Комітет пропонує відхилити. Прошу визначатись та голосувати.</p>
<p></p>
<p>17:52:41</p>
<p>За-92</p>
<p>Рішення не прийнято.</p>
<p>Наступна правка 102, народного депутата Христенка. Не наполягає. <i>(Шум у залі) </i> Де? А от, бачу. Прошу.</p>
<p></p>
<p>17:52:48</p>
<p>ХРИСТЕНКО Ф.В.</p>
<p>Шановні колеги, дві наші основні вимоги у питанні землі.</p>
<p>Перше. Провести всеукраїнський референдум і таким чином делегувати вирішення питання продажу землі людям. Якщо вони дадуть згоду, тоді вже починати масштабну підготовку до відкриття ринку землі.</p>
<p>Друге. Назавжди заборонити продаж землі іноземцям. Це питання суверенності та безпеки нашої країни. Тому вимагаємо продовжити мораторій на продаж землі до проведення всеукраїнського референдуму або вирішити це дуже непросте і дуже важливе питання цивілізованим шляхом.</p>
<p>Дякую та прошу мою правку підтримати.</p>
<p></p>
<p>ГОЛОВУЮЧИЙ. Да, я поставлю на голосування. Просто я не зрозумів, як ваша доповідь стосується вашої правки. Але ставлю 102 правку. Комітет пропонує відхилити. Прошу визначатись та голосувати.</p>
<p></p>
<p>17:53:54</p>
<p>За-86</p>
<p>Рішення не прийнято.</p>
<p>Наступна правка 103, народна депутатка Королевська. Прошу, Наталія Юріївна. Наталія Юріївна за трибуною стоїть. Будь ласка, включіть. Включіть за трибуною Наталії Юріївні.</p>
<p></p>
<p>17:54:16</p>
<p>КОРОЛЕВСЬКА Н.Ю.</p>
<p>Спасибо.</p>
<p>Шановні колеги, як ми всі вже чули і знаємо, "Опозиційна платформа - За життя" категорично виступає проти продажу української землі. Шановні, ми зараз пройшли з вами першу сотню правок. Першу сотню. І ми всі з вами дуже добре розуміємо, що не можна далі знущатися над людьми, над цією залою і приймати рішення про продаж землі без референдуму.</p>
<p>Ми зараз підійдемо до блоку питань, які будуть стосуватися проведення референдуму з ринку землі. І у вас ще є час. Ну, давайте об'єднаємо свої зусилля та приймемо рішення. Підемо до людей, проведемо референдум та зробимо все, як скажуть люди. Скажуть люди не продавати землю, не будемо продавати. Скажуть люди вирішувати – будемо вирішувати. Але зараз ми категорично проти приймати законопроект про ринок землі.</p>
<p>Наполягаю на голосуванні.</p>
<p></p>
<p>ГОЛОВУЮЧИЙ. Дякую.</p>
<p>Я просто нагадаю, що 103 правка, вона викладається так: "Викласти в редакції назву статті "Покупці земель сільськогосподарського призначення". Тому я розумію. Позиція комітету яка?</p>
<p></p>
<p>17:55:32</p>
<p>СОЛЬСЬКИЙ М.Т.</p>
<p>Відхилити.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування правка 103 народної депутатки Королевської. Комітет пропонує її відхилити. Прошу визначатись та голосувати.</p>
<p></p>
<p>17:55:52</p>
<p>За-87</p>
<p>Рішення не прийнято.</p>
<p>Наступна правка 104 народного депутата Кабаченка. Наполягаєте? Прошу.</p>
<p></p>
<p>17:55:57</p>
<p>КАБАЧЕНКО В.В.</p>
<p>Шановні колеги! Результати розгляду правок свідчать про те, що мало хто в цій сесійній залі планує вести дискусію стосовно вдосконалення законопроекту. Також стає зрозумілим, хто крім монобільшості готовий легалізувати цю ганебну річ для майбутнього України. Це в тому числі ті, хто протягом останніх років допомагали тодішній владі торгувати на крові, заводити в державні підприємства іноземців і наглядові ради, і освячували корупційні схеми.</p>
<p>По суті правки. Вносяться зміни в статтю 130 Земельного кодексу України. Враховуючи те, що обіцянка Президента щодо референдуму не виконана, пропонується затвердити на законодавчому рівні виключно механізм оренди і в жодному разі передачу у власність.</p>
<p>Прошу підтримати.</p>
<p></p>
<p>ГОЛОВУЮЧИЙ. Дякую.</p>
<p>Але 104 правка ваша вона звучить так: викласти назву статті в такій редакції: "130. Набуття права власності на земельні ділянки сільськогосподарського призначення". Воно нічого не має до того, про що ви говорили. Але, тим не менше, позиція комітету.</p>
<p></p>
<p>17:56:57</p>
<p>СОЛЬСЬКИЙ М.Т.</p>
<p>Це вже 15 правка ідентична, позиція ідентична – відхилити.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування правка 104 народного депутата Кабаченка, комітет пропонує відхилити. Прошу визначатись та голосувати.</p>
<p></p>
<p>17:57:23</p>
<p>За-89</p>
<p>Рішення не прийнято.</p>
<p>Наступна правка 105 народного депутата Загороднього, теж щодо назви статті 130. Прошу. Прошу, я даю слово, будь ласка.</p>
<p></p>
<p>17:57:32</p>
<p>ЗАГОРОДНІЙ Ю.І.</p>
<p>Шановні громадяни України, я хочу вам повідомити наступну інформацію від імені фракції "Опозиційна платформа - За життя", що ми отримали лист від Служби безпеки України, що на звернення народних депутатів України від фракції "Опозиційна платформа - За життя" внесено до Єдиного реєстру досудових розслідувань відомості про вчинення кримінального правопорушення, національну зраду за голосування за законопроект 2178-10 про обіг земель сільськогосподарського призначення в першому читанні.</p>
<p>А тепер по правці. Це стосується правки 130. Пропонується у тексті законопроекту замінити "покупці земель"… пропонується замінити назву "Набуття правова власності" на "Покупці землі". Це, на нашу думку, краще відображатиме зміст і значення статті 130.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Я так розумію, позиція комітету не змінилась за останніх 84 правки. Тому є пропозиція поставити на голосування правку 105 народного депутата Загороднього. Він сказав так, що відхилити. Просто не встигли включити мікрофон.</p>
<p>Позиція комітету.</p>
<p></p>
<p>17:58:42</p>
<p>СОЛЬСЬКИЙ М.Т.</p>
<p>Позиція комітету ідентична 20 правкам останнім – відхилити.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ставиться на голосування 105 правка народного депутата Загороднього. Комітет пропонує відхилити. Прошу визначатись та голосувати.</p>
<p></p>
<p>17:59:25</p>
<p>За-85</p>
<p>Рішення не прийнято.</p>
<p>Наступна правка 106, народний депутат Папієв, теж щодо нової редакції статті 130. Прошу, Михайле Миколайовичу.</p>
<p></p>
<p>17:59:35</p>
<p>ПАПІЄВ М.М.</p>
<p>Шановні народні депутати України, шановні громадяни України! Те, як відбувається зараз розгляд закону в другому читанні, це є абсолютне порушення Регламенту Верховної Ради України. Я у своїх виступах буду фіксувати всі ці порушення і під стенограму озвучувати їх.</p>
<p>Перше порушення. Я звертаю увагу головуючого, концептуальне порушення. В другому читанні стаття 119 передбачає постатейне обговорення і голосування. Не попоправочне обговорення і голосування, а постатейне. Тобто це є пряме порушення, я змушений буду скористатися 48 статтею Регламенту і подати заяву про відміну голосування стосовно цього антинародного закону.</p>
<p>Стосовно поправки. Я звертаюся до голови комітету. До речі, я нагадую, що є мій лист, який не відкликано, стосовно реального конфлікту інтересів голови комітету. Це окреме питання, ми ще поговоримо з цього приводу. Я просив би, щоб голова комітету давав конкретні відповіді на запитання народних депутатів і пояснення по поправках.</p>
<p></p>
<p>ГОЛОВУЮЧИЙ. Дякую, Михайле Миколайовичу.</p>
<p>Я теж хочу звернутися до Регламенту, і сказати, що під час доповіді своєї поправки депутат повинен говорити по суті цієї правки. А я зараз запитаю суть комітету, яке рішення прийняли ви по правці 106 народного депутата Папієва?</p>
<p></p>
<p>17:58:56</p>
<p>СОЛЬСЬКИЙ М.Т.</p>
<p>Відхилено.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування правка 106 народного депутата Папієва. Комітет пропонує відхилити. Прошу визначатися та голосувати.</p>
<p></p>
<p>18:01:20</p>
<p>За-87</p>
<p>Рішення не прийнято.</p>
<p>Наступна правка 107. Я так розумію, буде доповідати народний депутат Цимбалюк. Будь ласка.</p>
<p></p>
<p>18:01:28</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Шановні народні депутати, Всеукраїнське об'єднання "Батьківщина" постійно і послідовно виступає проти продажу землі сільськогосподарського призначення.</p>
<p>По суті правки. Ми із співавтором Юлією Тимошенко саме пропонуємо закріпити законодавчо право оренди, а не продажу землі.</p>
<p>І ще, я мав честь 30 січня бути присутнім на закритому засіданні аграрного комітету. Я з подивом і з приємністю одночасно переконався, що пан Микола Сольський є глибоко в темі аграрній, ми вели професійну дискусію. Але до завершення комітету, де я читав правки від "Батьківщини" я з сумом визнав, що жодна професійна позиція нашої фракції не була врахована. Дуже сумно! Складається враження, що вже цей законопроект став для когось законом.</p>
<p>Прошу поставити правку на голосування.</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>18:02:35</p>
<p>СОЛЬСЬКИЙ М.Т.</p>
<p>Пане Михайле, дякую.</p>
<p>Але правка стосується іншого. І я хочу нагадати, що всього 11 статей в цьому законопроекті. Позиція – відхилити.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування 107 правка авторства народної депутатки Тимошенко та народного депутата Цимбалюка. Комітет пропонує відхилити.</p>
<p>Прошу визначатися та голосувати.</p>
<p></p>
<p>18:03:06</p>
<p>За-92</p>
<p>Рішення не прийнято.</p>
<p>Наступна правка 108, народний депутат Кальцев. Прошу, пане Володимире.</p>
<p></p>
<p>18:03:12</p>
<p>КАЛЬЦЕВ В.Ф.</p>
<p>Дякую, Руслан Олексійович, за надане слово.</p>
<p>Моя позиція, як і всієї фракції, голосувати проти цього законопроекту, тому що для цього є дві, на мій погляд, дуже важливі причини. Я вважаю, що пан Сольський зі мною погодиться, що цим законопроектом ми повинні вирішити, як мінімум, таке завдання, як створення дуже міцного класу фермерів і середніх сільгоспвиробників на селі, як сімейний бізнес, які забезпечать у першу чергу продовольчу безопасность, безпеку, продовольчу безпеку.</p>
<p>Цей закон не вирішує цього, немає можливості ні у фермерів, ні у сільгоспвиробників середніх купити свої п'ятсот або тисячу, тисячу п'ятсот на сім'ю гектарів землі, такий механізм не створено. І ми не можемо гарантувати, що вони отримають кредит 100 відсотків, щоб це купувати, тому скуплять усе 20 холдингів. На цьому закінчиться ринок землі...</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>18:04:23</p>
<p>СОЛЬСЬКИЙ М.Т.</p>
<p>Правка аналогічна. Комітетом відхилена.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ставиться на голосування правка 108 народного депутата Кальцева. Комітет пропонує відхилити. Прошу визначатися та голосувати.</p>
<p></p>
<p>18:04:47</p>
<p>За-85</p>
<p>Рішення не прийнято.</p>
<p>Наступна правка 109, народний депутат Тарута. Прошу.</p>
<p></p>
<p>18:04:52</p>
<p>ТАРУТА С.О.</p>
<p>Тарута, фракція "Батьківщина". Хочу сказати, що керівник комітету обманює український народ, коли він каже, що українська земля не може продаватися іноземцям. Якраз вона через банки може відчужуватися в пользу іноземцям.</p>
<p>Тепер відносно суті цієї правки. Я – за конкретне зменшення обсягів земельної ділянки і тому пропоную, щоб редакція цієї статті: покупці земельних... земель сільськогосподарського призначення було змінено на обмеження щодо обсягів земельних ділянок, оскільки подальші мої правки стосуються конкретних обмежень, зменшення суттєве. І тому я наполягаю на тому, щоб правку поставити на голосування.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>18:05:53</p>
<p>СОЛЬСЬКИЙ М.Т.</p>
<p>Банки не можуть купляти. Ще раз наголошую і вам, Сергій Олексійович, в тому числі. Це перший момент.</p>
<p>Другий. Правка… 130 стаття говорить про суб'єктів права, і саме так має називатись. Позиція комітету – відхилити.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування 109 правка народного депутата Тарути. Комітет пропонує відхилити. Прошу визначатись та голосувати.</p>
<p></p>
<p>18:06:27</p>
<p>За-89</p>
<p>Рішення не прийнято.</p>
<p>Наступна правка 110, народний депутат Христенко. Прошу.</p>
<p></p>
<p>18:06:32</p>
<p>ХРИСТЕНКО Ф.В.</p>
<p>На підтвердження вимог про проведення референдуму наводжу вам результати соціологічного опитування громадян України: 73 відсотки громадян категорично проти продажу українських земель, 74 українці переконані, питання відкритого ринку землі має вирішуватися виключно на всеукраїнському референдумі.</p>
<p>Окрім того, нагадуємо вам, що лише 15 відсотків наших громадян, а це 7 мільйонів українців, стали власниками землі в Україні. Тобто, ще 38 мільйонів українців не скористалися своїм законним правом на отримання землі. Прошу мою правку піддержати.</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>18:07:14</p>
<p>СОЛЬСЬКИЙ М.Т.</p>
<p>Правка аналогічна і про інше – відхилити.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування 110 правка народного депутата Христенка. Комітет пропонує відхилити. Прошу визначатись та голосувати.</p>
<p></p>
<p>18:07:41</p>
<p>За-77</p>
<p>Рішення не прийнято.</p>
<p>Наступна правка 111 народного депутата Гнатенка. Наполягаєте? Прошу.</p>
<p></p>
<p>18:07:47</p>
<p>ГНАТЕНКО В.С.</p>
<p>Наполягаю. 49 виборчий округ, Донеччина. Ці правки, які сьогодні винесені на розгляд, були дуже виважені юристами і спеціалістами з земельних ресурсів, і кожна правка потребує дуже уважної уваги до себе також. І я прошу всіх дуже уважно слухати ці правки і підтвердити їх на можливість бути втіленими в життя. І саме оця правка, яку я теж пропоную, ще раз побачити її, в такій редакції викласти: "Покупцям земель призначення можуть бути…" і дальше іде перечень, хто може бути. Я прошу комітет дати пояснення з цього висновку.</p>
<p></p>
<p>ГОЛОВУЮЧИЙ. Позиція комітету, будь ласка.</p>
<p></p>
<p>18:08:35</p>
<p>СОЛЬСЬКИЙ М.Т.</p>
<p>Даю пояснення. Це вже правка 30 подібна. Комітетом відхилена.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування 111 правка, народного депутата Гнатенка. Комітет пропонує відхилити. Прошу визначатись та голосувати.</p>
<p></p>
<p>18:08:58</p>
<p>За-83</p>
<p>Рішення не прийнято.</p>
<p>Наступна правка 112, народний депутат Лукашев. Будь ласка.</p>
<p></p>
<p>18:09:04</p>
<p>ЛУКАШЕВ О.А.</p>
<p>Лукашев Олександр, Луганщина. Шановні колеги, шановні українці, я, як і багато інших українців, повірив пану Зеленському, який обіцяв в передвиборчій програмі своїй, що його перший законопроект буде про народовладдя. Вже півроку працюємо, жодного народовладдя ми не бачимо. Український народ, який є носієм державного суверенітету, який є єдиним джерелом влади в Україні, сьогодні намагаються позбавити ……… основи цього державного суверенітету. Чому немає законопроекту про всеукраїнський референдум? Чому ми сьогодні маємо наочне пропихування цього закону антилюдського? І колеги, коли говорили з фракції "Голос", що пропонують 50 кілометрів і не продавати землю іноземцям. А на 51 кілометрі що, закінчується національні інтереси?</p>
<p>Прошу поставити мою правку на голосування.</p>
<p></p>
<p>ГОЛОВУЮЧИЙ. Дякую.</p>
<p>Я не зовсім зрозумів, як воно стосується 112 правки, але, можливо, комітет пояснить.</p>
<p></p>
<p>18:10:20</p>
<p>СОЛЬСЬКИЙ М.Т.</p>
<p>Правка насправді зовсім про інше. Комітетом відхилено.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування 112 правка народного депутата Лукашева. Комітет пропонує відхилити. Прошу визначатися та голосувати.</p>
<p></p>
<p>18:10:43</p>
<p>За-85</p>
<p>Рішення не прийнято.</p>
<p>Наступна правка 113, народний депутат Мороз. Наполягаєте? Будь ласка.</p>
<p></p>
<p>18:10:47</p>
<p>МОРОЗ В.В.</p>
<p>Наполягаю. Шановний пане головуючий, я прошу більше мене не лишати моїх правок і щоб я міг озвучувати правки. Я представляю 59 округ. 59 округ, де йде сьогодні війна і де тисяча громадян, десятки тисяч громадян позбавлені сьогодні касаційного права. Тому що сьогодні їхні паї, вони всі знаходяться під замінуванням, знаходяться під фортифікаційними спорудами. І тому, якщо другим можна буде продавати свою землю, то що ми лишаємо десятки тисяч наших громадян, які сьогодні знаходяться на лінії розмежування і потерпають від війни. Ми їх лишаємо їхнього касаційного права. І тому стаття 130 вона дуже важлива для нас. І я прошу більше мене не лишати моїх правок.</p>
<p></p>
<p>ГОЛОВУЮЧИЙ. Я вперше почув, що я позбавив вас права. Мені здається, що ви говорите все, що завгодно. Будь ласка, це ваше право як народного депутата. Але я просто не можу, чесно, зрозуміти як воно стосується 113 правки. Комітет поясніть, будь ласка.</p>
<p></p>
<p>18:12:09</p>
<p>СОЛЬСЬКИЙ М.Т.</p>
<p>Правка насправді зовсім про інше. І це про 130 статтю. І ми вже про це не раз говорили. Правки ідентичні і раз 15 ставились на голосування. Відхилити.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування 113 правка народного депутата Мороза. Комітет пропонує відхилити. Прошу визначатись та голосувати.</p>
<p></p>
<p>18:12:39</p>
<p>За-76</p>
<p>Рішення не прийнято.</p>
<p>Правка 114. Народний депутат Мороз, будь ласка.</p>
<p></p>
<p>18:12:44</p>
<p>МОРОЗ В.В.</p>
<p>У статті 130 Земельного кодексу України абзац перший частини першої викласти в такій редакції: "Набувачами земельних ділянок сільськогосподарського призначення можуть бути:". Доповнити статтю 130 Земельного кодексу України абзацом в такій редакції: "Угоди (у тому числі довіреності), укладені до проведення та встановлення результатів всеукраїнського референдуму щодо вільного продажу та купівлі земель сільськогосподарського призначення та земельних часток (паїв) є недійсними з моменту їх укладення (посвідчення)".</p>
<p>І я ще раз говорю про те, що фракція "Опозиційна платформа – За життя" і я, ми проти продажу землі. Схаменіться!</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>18:13:43</p>
<p>СОЛЬСЬКИЙ М.Т.</p>
<p>Подібні правки були. Позиція – відхилити.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування 114 правка народного депутата Мороза. Комітет пропонує відхилити. Прошу визначатися та голосувати.</p>
<p></p>
<p>18:14:05</p>
<p>За-72</p>
<p>Рішення не прийнято.</p>
<p>Наступна правка 115 народного депутата Мороза.</p>
<p></p>
<p>18:14:10</p>
<p>МОРОЗ В.В.</p>
<p>Мороз Володимир, 59 виборчий округ, Донеччина. У статті 130 Земельного кодексу України абзац перший частини першої викласти в такій редакції: "Набувачами земельних ділянок сільськогосподарського призначення можуть бути:".</p>
<p>Доповнити статтю 130 Земельного кодексу України абзацом в такій редакції: "Забороняється внесення права на земельну частку (пай) до статутних капіталів юридичних осіб, установчими документами яких передбачено ведення сільськогосподарського виробництва, до проведення та встановлення результатів всеукраїнського референдуму щодо вільного продажу та купівлі земель сільськогосподарського призначення".</p>
<p>І прошу звернути увагу на тих людей, які сьогодні знаходяться у війні на лінії розмежування.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>18:15:15</p>
<p>СОЛЬСЬКИЙ М.Т.</p>
<p>Правка аналогічна. Відхилити.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування 115 правка народного депутата Мороза. Комітет пропонує відхилити. Прошу визначатися та голосувати.</p>
<p></p>
<p>18:15:36</p>
<p>За-76</p>
<p>Рішення не прийнято.</p>
<p>Наступна правка 116 народного депутата Пономарьова.</p>
<p></p>
<p>18:15:41</p>
<p>ПОНОМАРЬОВ О.С.</p>
<p>Дякую, шановний головуючий.</p>
<p>Ми з вами дуже добре розуміємо, що цей закон земельний, ми понимаем, що землю вообще нельзя продавати, але цей закон прописаний під крупний бізнес. І ми з вами дуже добре розуміємо, що благодаря цьому закону ми получимо декілька десятків крупних землевладельцев – і все.</p>
<p>Наша задача з вами зробити умови для формування середнього класу, середнього аграрного класу з можливостями малих і середніх земельних паїв. Поэтому ряд поправок сводится к тому, что більшу часть поправок відкласти до моменту проведення земельного референдуму після інвентаризації земель. І тільки…</p>
<p></p>
<p>ГОЛОВУЮЧИЙ. Дякую.</p>
<p>Позиція комітету. Аналогічна, я розумію?</p>
<p></p>
<p>18:16:51</p>
<p>СОЛЬСЬКИЙ М.Т.</p>
<p>Правка подібна, позиція – відхилити.</p>
<p></p>
<p>ГОЛОВУЮЧИЙ. Шановні колеги, ставиться на голосування 116 правка народного депутата Пономарьова. Комітет пропонує відхилити. Прошу визначатися та голосувати.</p>
<p></p>
<p>18:17:12</p>
<p>За-75</p>
<p>Рішення не прийнято.</p>
<p>Наступна правка 117 народного депутата Пономарьова, будь ласка.</p>
<p></p>
<p>18:17:16</p>
<p>ПОНОМАРЬОВ О.С.</p>
<p>Як я вже казав, всі правки сводятся к тому, що треба перенести ряд прийняття рішень і їх зміну до моменту проведення референдуму.</p>
<p>Перше речення абзацу статті 1 частини один статті 130 доповнити статтею Земельного кодексу України абзацом наступного змісту: "Не допускається до проведення та встановлення результатів всеукраїнського референдуму стосовно купівлі-продажу земель сільськогосподарського призначення, та проведення інвентаризації землі відчуження земельних ділянок і зміна цільового призначення (використання) земельних ділянок, які перебувають у власності… та юридичних осіб для ведення товарного сільгоспвиробництва".</p>
<p></p>
<p>ГОЛОВУЮЧИЙ. Дякую.</p>
<p>Прошу, позиція комітету.</p>
<p></p>
<p>18:18:21</p>
<p>СОЛЬСЬКИЙ М.Т.</p>
<p>Правка аналогічна. Позиція – відхилити.</p>
<p></p>
<p>ГОЛОВУЮЧИЙ. Ставиться на голосування 117 правка народного депутата Пономарьова. Комітет пропонує відхилити. Прошу визначатися та голосувати.</p>
<p></p>
<p>18:18:40</p>
<p>За-73</p>
<p>Рішення не прийнято.</p>
<p>Наступна правка 118 народного депутата Пономарьова.</p>
<p></p>
<p>18:18:44</p>
<p>ПОНОМАРЬОВ О.С.</p>
<p>118 правка також включає в себе доповнення статті 130 Земельного кодексу також абзацом наступного змісту: " До проведення та встановлення результатів всеукраїнського референдуму стосовно купівлі-продажу земель сільськогосподарського призначення…" і далі по тексту. Прошу голосувати.</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>18:19:15</p>
<p>СОЛЬСЬКИЙ М.Т.</p>
<p>Аналогічна правка. Відхилити.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування 118 правка народного депутата Пономарьова. Комітет пропонує відхилити. Прошу визначатися та голосувати.</p>
<p></p>
<p>18:19:35</p>
<p>За-74</p>
<p>Рішення не прийнято.</p>
<p>119 правка, народний депутат Пономарьов. І знову по 130-й. Будь ласка.</p>
<p></p>
<p>18:19:39</p>
<p>ПОНОМАРЬОВ О.С.</p>
<p>Дякую.</p>
<p>Цю правку також прошу поставити на голосування.</p>
<p></p>
<p>ГОЛОВУЮЧИЙ. Дякую.</p>
<p>Позиція комітету не змінилася.</p>
<p>Ставлю на голосування 119 правку народного депутата Пономарьова. Комітет пропонує відхилити. Прошу визначатися та голосувати.</p>
<p></p>
<p>18:20:09</p>
<p>За-74</p>
<p>Рішення не прийнято.</p>
<p>Наступна правка. Народний депутат Загородній. Я не бачу.</p>
<p></p>
<p>18:20:14</p>
<p>ЗАГОРОДНІЙ Ю.І.</p>
<p>Дякую.</p>
<p>Позиція нашої політичної сили, нашої фракції незмінна. Ми виступаємо категорично проти продажу української землі. Питання має вирішуватися лише на всеукраїнському референдумі. Наша позиція співпадає з позицією українського народу і ми не будемо співучасниками злочину, який творить теперішня влада.</p>
<p>Тепер по правці. Я пропоную правку 130, уточнення, що покупка земель сільськогосподарського призначення можлива лише для ведення товарного сільськогосподарського виробництва. Дана правка, на нашу думку, покращує пропозиції щодо зміни назви статті та її змісту.</p>
<p>Дякую. І прошу, прошу...</p>
<p></p>
<p>ГОЛОВУЮЧИЙ. Дякую.</p>
<p>Тільки у вас правка була 120, а ви доповідали по 130-й. Ну, нічого. Позиція комітету.</p>
<p></p>
<p>18:21:10</p>
<p>СОЛЬСЬКИЙ М.Т.</p>
<p>Відхилити.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування 120 правка народного депутата Загороднього, прошу... Комітет пропонує відхили. Прошу визначатись та голосувати.</p>
<p></p>
<p>18:21:30</p>
<p>За-76</p>
<p>Рішення не прийнято.</p>
<p>Далі – 121-а, народна депутатка Королевська. Будь ласка.</p>
<p></p>
<p>18:21:37</p>
<p>КОРОЛЕВСЬКА Н.Ю.</p>
<p>Шановні колеги і шановні присутні, ми з вами вже розглянули 120 правок. Ну, може, вже досить. Ну, може, до вас вже дійшло, що треба цей закон відкладати та зараз не продавати українську землю. Позиція "Опозиційної платформи - За життя" незмінна. Ми вимагаємо проведення всеукраїнського референдуму. Ми вимагаємо, щоб без рішення людей жоден депутат, не ми, не ви не мали права приймати рішення щодо майбутнього нашої землі.</p>
<p>І тому звертаємося до вас. Ну, не треба зараз так хвилювати наше суспільство, не треба обурювати людей. Давайте зараз проголосуємо за те, щоб скасувати цей законопроект, об'єднаємо зусилля та підемо на всеукраїнський референдум та спросимо думку людей. І вони нам дадуть наказ, як голосувати за землю. Наполягаю на голосуванні по цій правці.</p>
<p>Дякую.</p>
<p></p>
<p>ГОЛОВУЮЧИЙ. Дякую, Наталія Юріївна.</p>
<p>Правда, правка стосується іншого. Позиція комітету.</p>
<p></p>
<p>18:22:48</p>
<p>СОЛЬСЬКИЙ М.Т.</p>
<p>Відхилити.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування 121 правка народної депутатки Королевської. Комітет пропонує відхилити. Прошу визначатись та голосувати.</p>
<p></p>
<p>18:23:07</p>
<p>За-75</p>
<p>Рішення не прийнято.</p>
<p>Наступна правка 122, народний депутат Кабаченко, прошу.</p>
<p></p>
<p>18:23:12</p>
<p>КАБАЧЕНКО В.В.</p>
<p>Володимир Кабаченко, фракція "Батьківщина". Фракція партії "Батьківщина" виступає категорично проти абсолютно неконтрольованого розпродажу українських земель.</p>
<p>Зараз хочу звернутися до Миколи Тарасовича. Станом на 18 годину на сьогодні Комітет з антикорупційної політики не отримав жодної відповіді від НАЗК. І тому я почав сумніватися в об'єктивності НАЗК. Але я вірю в професійність нашого комітету. І тому ми будемо наполягати на отриманні чіткої відповіді від НАЗК щодо наявності конфлікту інтересів.</p>
<p>Стосовно правки. Вносяться зміни до статті 130 Земельного кодексу і норма спрямована на виключення можливості передачі у право власності земель сільськогосподарського призначення та заміна положення про право власності на право оренди. Знову ж таки давайте виконувати обіцянки Президента. Спочатку референдум, потім все інше.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>18:24:10</p>
<p>СОЛЬСЬКИЙ М.Т.</p>
<p>Колего, щодо НАЗК. Кажу ж вам, я як депутат можу особисто звернутись, я робив це раніше, відповідь вже є, окремо вам надам. Не… Можете повторювати, я вам буду повторювати цю відповідь.</p>
<p>Наступний момент. Правка подібна до енної кількості перед тим. Відхилити.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування 122 народного депутата Кабаченка. Комітет пропонує відхилити. Прошу визначатись та голосувати.</p>
<p></p>
<p>18:24:47</p>
<p>За-76</p>
<p>Рішення не прийнято.</p>
<p>123 правка, народний депутат Кабаченко, прошу.</p>
<p></p>
<p>18:24:51</p>
<p>КАБАЧЕНКО В.В.</p>
<p>Дуже важлива правка. Адже вносяться зміни в абзац 4 пункт а) статті 130. Суть правки полягає в наступному. Встановлюються вимоги до громадян, які мають брати землю в оренду. Замість просто громадян, вказується вимога громадянам мати сільськогосподарську освіту та досвід роботи із землею. Але ж найважливіше – також, щоб ці громадяни не мали іншого громадянства.</p>
<p>І я хочу нагадати абсолютно всім депутатам України, що на сьогодні у Верховній Раді вже зареєстровані законопроекти, які не виключають можливість мати подвійне громадянство. Прошу підтримати.</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>18:25:34</p>
<p>СОЛЬСЬКИЙ М.Т.</p>
<p>Позиція комітету, що всі громадяни різні, і є багато людей з технічною освітою, які успішно займаються с/г бізнесом, і з іншою. Позиція – відхилити.</p>
<p></p>
<p>ГОЛОВУЮЧИЙ. Дякую.</p>
<p>Ставиться 123 правка народного депутата Кабаченка. Комітет пропонує відхилити. Прошу визначатись та голосувати.</p>
<p></p>
<p>18:26:04</p>
<p>За-74</p>
<p>Рішення не прийнято.</p>
<p>Наступна правка 124 народного депутата Наливайченка. Наполягаєте? Ні, не має.</p>
<p>Наступна правка 125 народного депутата Яцик. Наполягаєте. Прошу.</p>
<p></p>
<p>18:26:18</p>
<p>ЯЦИК Ю.Г.</p>
<p>Дякую.</p>
<p>Шановні колеги, моя правка має на меті захист наших українських малих і середніх сільськогосподарських виробників. У такому важливому питанні, як відкриття ринку землі, ми не маємо права виходити із загальних положень щодо визначення кола суб'єктів таких правочинів щодо землі. Тому моя правка більш чітко визначає вимоги до фізичних і юридичних осіб набувачів земель сільськогосподарського призначення. Зокрема, щоб уникнути спекуляцій з необґрунтованого продажу земельних ділянок фейковим особам, я вимагаю у своїй правці встановити такі критерії для фізичних осіб як сільськогосподарська освіта або досвід роботи у відповідній галузі, для юридичних осіб – це основний вид діяльності саме сільськогосподарське виробництво. Що стосується от цієї поправки номер 4, то, на жаль, вона не поставлена на голосування, не проголосована, тому посилатися на неї на цей час...</p>
<p></p>
<p>ГОЛОВУЮЧИЙ. Позиція комітету, будь ласка.</p>
<p></p>
<p>18:27:29</p>
<p>СОЛЬСЬКИЙ М.Т.</p>
<p>Позиція комітету відхилити з наступних підстав. По-перше, у нас всі громадяни рівні і з врахуванням цього було прийнято рішення щодо правки в частині громадян України.</p>
<p>Щодо юридичних осіб. У вашій правці, пані Юля, вживається термін "кінцевий бенефіціарний власник" щодо юридичних осіб, які можуть придбавати землю. Конструкція комітетська значно краща, де чітко передбачено, що юридична особа, яка може придбавати землю, тільки заснована громадянами України напряму. У вашій конструкції це означає, що придбавати землі можуть юридичні особи, власником яких є іноземні підприємства і, можливо, за ними є українські громадяни, а, можливо, і ні, враховуючи трастові чи інші угоди. Тому позиція комітету – відхилити.</p>
<p></p>
<p>ГОЛОВУЮЧИЙ. Дякую.</p>
<p>Ставиться на… Ви наполягаєте, так? Ставиться на голосування 125-а… Просто махніть так чи ні. Наполягаєте, так?</p>
<p>Ставиться на голосування 125 правка, народного депутата Яцик. Комітет пропонує відхилити. Прошу визначатись та голосувати.</p>
<p></p>
<p>18:28:52</p>
<p>За-93</p>
<p>Рішення не прийнято.</p>
<p>Наступна правка, народний депутат Колихаєв. Не наполягає, так, я розумію?</p>
<p>Наступна правка 127, народний депутат Славицька.</p>
<p>Наполягає. Прошу.</p>
<p></p>
<p>18:29:04</p>
<p>СЛАВИЦЬКА А.К.</p>
<p>Доброго дня, шановні колеги. Ви знаєте, перший пункт передвиборчої програми Президента Зеленського мав назву "Народовладдя через референдуми". Тому наша фракція "Опозиційна платформа - За життя" в першу чергу підтримує Президента і вважає, що не можна здійснювати розпродаж земель сільськогосподарського призначення без проведення всеукраїнського референдуму.</p>
<p>Щодо змісту моєї правки. Нею пропонується викласти у новій редакції статтю 130 Земельного кодексу, зокрема передбачити вимоги до юридичних осіб, які можуть набувати права власності на неї.</p>
<p>Одним із головних принципів земельного права є цільове використання земель різних категорій. Він забезпечує пріоритетне використання земель сільськогосподарського призначення для виробництва продовольчої продукції та промислової сировини.</p>
<p>В комітетській редакції статті 130 Земельного кодексу цей принцип нівельований шляхом надання можливості всім юридичним особам набувати землі сільськогосподарського призначення у власність без застережень необхідності мати спеціальну…</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>18:30:16</p>
<p>СОЛЬСЬКИЙ М.Т.</p>
<p>Позиція комітету: відхилити серед іншого через те, що встановлюється обмеження максимум 10 гектар. Відхилити.</p>
<p></p>
<p>ГОЛОВУЮЧИЙ. Дякую, шановні колеги.</p>
<p>Ставиться на голосування 127 правка народної депутатки Славицької. Комітет пропонує відхилити. Прошу визначатись та голосувати.</p>
<p></p>
<p>18:30:43</p>
<p>За-72</p>
<p>Рішення не прийнято.</p>
<p>Наступна правка 128, народний депутат Лабазюк. Прошу.</p>
<p></p>
<p>18:30:48</p>
<p>ЛАБАЗЮК С.П.</p>
<p>188 округ, Хмельниччина, Лабазюк. Моя правка до статті "Набуття права власності на земельні ділянки сільськогосподарського призначення". Тут основна дискусія щодо юридичних осіб, я пропонував викласти формулювання редакції, де юридичні особи мають бути не лише кінцевими бенефіціарами українцями, а саме створені за українським законодавством... за законодавством України, до складу засновників та учасники яких входять виключно громадяни України, територіальні громади, держава. Саме в такій редакції комітет прийняв це формулювання, хоча відмічено, що моя правка не врахована.</p>
<p>Друга частина моєї правки вже не врахована, і це велика помилка. Вона стосується обсягів і концентрацій: граничні розміри землі в одні руки фізичній особі – 500 гектарів, юридичній – до 50 тисяч, при цьому також є обмеження щодо концентрації в межах однієї територіальної одиниці. Наприклад, первинному суб'єкту місцевого самоврядування – 30 відсотків, в області – 10 відсотків. Рекомендація...</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>18:32:00</p>
<p>СОЛЬСЬКИЙ М.Т.</p>
<p>Позиція комітету – відхилити, серед іншого тому що різне бачення концентрації. У вашій правці, як ви зазначили, до 50 тисяч, комітет думає – до 10.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ставиться на голосування 128 правка народного депутата Лабазюка. Комітет пропонує відхилити. Прошу визначатися та голосувати.</p>
<p></p>
<p>18:32:30</p>
<p>За-75</p>
<p>Рішення не прийнято.</p>
<p>Наступна правка 129, народний депутат Тарасов. Не наполягає.</p>
<p>Наступна правка 130, народний депутат Кириченко. Не наполягає.</p>
<p>Наступна правка 131, народний депутат Литвиненко. Не наполягає.</p>
<p>Наступна правка 132, народний депутат Магера.</p>
<p>Прошу, включіть слово.</p>
<p></p>
<p>18:33:04</p>
<p>МАГЕРА С.В.</p>
<p>Дякую.</p>
<p>Так сталося, інакше не скажеш, що мої дві поправки були враховані в той, а не в інший спосіб, що добре. Сьогодні ми розглядаємо, і цей розгляд вказує, що жодної поправки, яка не підтримана, комітетом підтримана не буде. Тому я спробую в останній раз поставити на голосування цю поправку. А по іншим, прошу, пан головуючий, передавати моїй колезі слово Вікторії Гриб по іншим поправкам, бо вона соавторка.</p>
<p>Дякую. Прошу поставити на голосування.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>18:33:45</p>
<p>СОЛЬСЬКИЙ М.Т.</p>
<p>Відхилити. Одній із причин: велике обмеження по концентрації – 0,3 процента по країні.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ставиться на голосування 132 правка, народного депутата Магери. Комітет пропонує відхилити. Прошу визначатись та голосувати.</p>
<p></p>
<p>18:34:14</p>
<p>За-75</p>
<p>Рішення не прийнято.</p>
<p>Правка 133, народного депутат Шевченка. Не наполягає.</p>
<p>Правка 134, народний депутат Божик. Не наполягає.</p>
<p>Правка 135, народний депутат Лубінець. Прошу.</p>
<p></p>
<p>18:34:30</p>
<p>ЛУБІНЕЦЬ Д.В.</p>
<p>Шановні громадяни України, моя правка в тому, що я пропоную обмежити сукупну площу земельної ділянки сільськогосподарського призначення у власності громадянина для фізичних осіб – 500 гектарів земель сільськогосподарського призначення, для юридичних осіб України – 5 тисяч гектарів земель сільськогосподарського призначення. Вважаю, що це є абсолютно логічним і достатнім для України. Це перше.</p>
<p>І друге. Я пропоную: переважне право купівлі земельних ділянок сільськогосподарського призначення мають громадяни України, які постійно проживають на території відповідної місцевої ради, де здійснюється продаж земельної ділянки, відповідні органи місцевого самоврядування, орендарі земельних ділянок, власники сусідніх земельних ділянок. Таким чином, те, що ми побоюємося, що буде зловживання, і прийдуть транснаціональні корпорації навіть через громадян України з великими коштами, не буде можливості це робити. Тому прошу…</p>
<p></p>
<p>ГОЛОВУЮЧИЙ Дякую.</p>
<p>Позиція комітету.</p>
<p></p>
<p>18:35:41</p>
<p>СОЛЬСЬКИЙ М.Т.</p>
<p>Пане Дмитро, є важливий момент в цій правці, про який ви не сказали. У вас можуть купляти землю юридичні особи, де кінцевими бенефіціарними власниками є громадяни України. Термін "кінцевий бенефіціарний власник" передбачає, що юридична особа може бути заснована, наприклад, підприємством з BVI чи з іншою юрисдикцією офшорною і неофшорною від ………… до Китаю. І формально за нею може стояти власником номінальним громадянин України, а на підставі трастових чи інших угод – громадянин іншої країни. І в більшості випадків це практично відслідкувати неможливо.</p>
<p>Тому комітетом прийнята редакція, де виключно громадянами України напряму можуть бути засновані підприємства України, які можуть купляти землю. Позиція відхилити.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування 135 правка народного депутата Лубінця. Комітет пропонує відхилити. Прошу визначатись та голосувати.</p>
<p></p>
<p>18:36:59</p>
<p>За-75</p>
<p>Рішення не прийнято.</p>
<p>Наступна правка 136, народний депутат Тимофійчук. Не наполягає.</p>
<p>Наступна правка 137, народний депутат Грищенко. Не наполягає.</p>
<p>Наступна правка 138, народна депутатка Володіна. Прошу.</p>
<p></p>
<p>18:37:24</p>
<p>ВОЛОДІНА Д.А.</p>
<p>Шановні колеги, я б хотіла нагадати всім зараз про статтю 13 Конституції України. Вона саме говорить про те, що земля, її надра і атмосферне повітря, водні та інші природні ресурси є об'єктами правовласності українського народу. Тож я дуже просила зараз парламентарів звернути увагу на те, що ми маємо знати детальну інформацію про кінцевих бенефіціарних власників, які будуть придбавати українську землю. Тож я прошу прирівняти це визначення в нашому законі до визначення, яке вживається в Законі про запобігання та протидію легалізації доходів, одержаних злочинним шляхом, фінансуванню тероризму та фінансуванню розповсюдження зброї масового знищення.</p>
<p>Там є вся детальна інформація про кінцевих бенефіціарних власників, і таким чином ми зможе знати все про тих, хто буде придбавати нашу землю.</p>
<p>Люди, які передають навіть цуценята або щось, що мають у власності, завжди піклуються про те, щоб це були добрі руки. То ж давайте піклуватися і про нашу землю.</p>
<p>Прошу підтримати і проголосувати. Дякую.</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>18:38:25</p>
<p>СОЛЬСЬКИЙ М.Т.</p>
<p>Колеги, ще раз. Юридична особа, яка придбаває землю відповідно до цього проекту закону, не існує поняття кінцевого бенефіціарного власника для цієї юридичної особи. Власником напряму може бути тільки громадянин України або громадяни України. Тому ця правка не актуальна, комітетом відхилена.</p>
<p></p>
<p>ГОЛОВУЮЧИЙ. Ви наполягаєте на правці?</p>
<p>Ставлю на голосування правка 138 народної депутатки Володіної. Комітет пропонує відхилити. Прошу визначатися та голосувати.</p>
<p></p>
<p>18:39:10</p>
<p>За-156</p>
<p>Рішення не прийнято.</p>
<p>Наступна правка 139. Народний депутат Красов. Не наполягає.</p>
<p>Наступна правка 140. Народний депутат Кабаченко. Прошу.</p>
<p></p>
<p>18:39:24</p>
<p>КАБАЧЕНКО В.В.</p>
<p>Володимир Кабаченко, фракція "Батьківщина". "Батьківщина" виступає ще раз категорично проти хаотичного розпродажу українських сільськогосподарських земель. По суті правки. Вносяться зміни в абзац п’ятий статті 130 Земельного кодексу України, встановлюються вимоги до юридичних осіб, які мають право на оренду земель сільськогосподарського призначення. Замість просто юридичних осіб, які зареєстровані в Україні, вказуємо додаткові вимоги до цих юридичних осіб, а саме: юридична особа повинна займатися сільськогосподарською діяльністю, яка є основним видом діяльності цієї юридичної особи, а також кінцевим бенефіціаром та засновником таких юридичних осіб повинні бути виключно українці.</p>
<p>Законопроект у чинній редакції напряму дозволяє іноземним банкам, фінансовим та кредитним установам розпоряджатися землями сільськогосподарського призначення.</p>
<p>Я дуже хочу попросити пана Сольського ще раз пояснити мені, чому і ця правка відхилена рішенням комітету?</p>
<p>Дуже дякую.</p>
<p></p>
<p>ГОЛОВУЮЧИЙ. Прошу, позиція комітету.</p>
<p></p>
<p>18:40:32</p>
<p>СОЛЬСЬКИЙ М.Т.</p>
<p>Колеги, уважно читайте закон. Немає кредитних установ і фінансових установ як загального поняття. Є тільки банки щодо… в порядку звернення стягнення на майно. Це перше.</p>
<p>По-друге, по цій правці, ще раз кажу, кінцевий бенефіціарний власник як поняття щодо юридичної особи виключено в комітетських правках. Комітет стоїть на позиції – фізичних осіб. Відхилити.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування 140 правка народного депутата Кабаченка. Комітет пропонує відхилити. Прошу визначатись та голосувати.</p>
<p></p>
<p>18:41:24</p>
<p>За-84</p>
<p>Рішення не прийнято.</p>
<p>Наступна правка 141 народного депутата Васильєва. Не наполягає.</p>
<p>Наступна правка номер 142, народний депутата Колюх. Не наполягає.</p>
<p>Наступна правка, наступна правка – 143, народний депутат Арсенюк. Прошу.</p>
<p>Мезенцева як співавтор, будь ласка.</p>
<p></p>
<p>18:41:51</p>
<p>АРСЕНЮК О.О.</p>
<p>Прошу передати слово Мезенцевій Марії.</p>
<p></p>
<p>18:41:57</p>
<p>МЕЗЕНЦЕВА М.С.</p>
<p>Дякую, пане голово.</p>
<p>Я думаю, що для всіх присутніх, хто колись мав справу із землею, сьогодні насправді свято. Я також росла в селі, моя бабуся зараз там проживає, і хочу їй передати теж вітання. Вона чекає ринку землі, відкриття землі – ринку землі.</p>
<p>Можемо нагадати, що розпоряджатися своїм правом володіння землею – це є конституційним правом. Для тих колег, які не читали нашу правку, коротко хочу повідомити про її суть. Колеги, будь ласка, тиша в залі.</p>
<p>По-перше, ми пропонуємо лімітувати і розділити виділення земельних ділянок: фізособи – 200 га, юрособи – 10 тисяч. Це є адекватним запитом для малих фермерів.</p>
<p>Дуже дякую, колеги, і за сарказм теж, який ззаду я чую. Дуже дякую.</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>18:42:59</p>
<p>СОЛЬСЬКИЙ М.Т.</p>
<p>Марія, абсолютно з вами згодний, що це порушення конституційних прав, про що вказує Європейський суд. Разом з тим хочу звернути увагу на інший момент в вашій правці, що юридичні особи, у вас написано: "Юридичні особи, створені за законодавством України", - правка. Нема застереження, що не можуть бути іноземці, ні в одному з абзаців. Тому правку відхилено.</p>
<p></p>
<p>ГОЛОВУЮЧИЙ. Ви наполягаєте, пані Марія, так?</p>
<p>Я не бачу пані Марію. Вона наполягає? Наполягаєте, так? Наполягаєте чи не наполягаєте на голосуванні? Наполягаєте.</p>
<p>Ставиться на голосування 143 правка народних депутатів Арсенюка, Мезенцевої та інших. Комітет пропонує відхилити. Прошу визначатися та голосувати.</p>
<p></p>
<p>18:43:57</p>
<p>За-114</p>
<p>Рішення не прийнято.</p>
<p>Наступна правка 144. Народний депутат Верещук, прошу.</p>
<p></p>
<p>18:44:06</p>
<p>ВЕРЕЩУК І.А.</p>
<p>Так, шановні колеги, моя правка теж стосується статті 130 "Набуття права власності на земельні ділянки сільськогосподарського призначення". Я все-таки за те, аби ця стаття була викладена більш лаконічно, де були чітко перераховані суб'єкти набуття права власності: громадяни України, юридичні особи України, створені законодавством України, кінцевими бенефіціарними власниками (контролерами) яких є виключно громадяни України, територіальні громади, держава, а також іноземці, особи без громадянства можуть набувати право власності на земельні ділянки в порядку спадкування за законом, але зобов'язані здійснити їх відчуження протягом 1 року з дня набуття права власності.</p>
<p>Я не розумію, для чого ми так розписали цю 130 статтю, де вписали і навіть абзац: "Втрачає чинність за умови з дня схвалення на референдумі", який має бути в "Перехідних положеннях", де вписали право власності для банків, звернення, стягнення. Давайте лаконічно писати статті, щоби люди розуміли. Ми все в одну купу написали, а тепер не можемо зрозуміти, за що голосувати. І "Перехідні положення", і юридичні особи…</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>18:45:16</p>
<p>СОЛЬСЬКИЙ М.Т.</p>
<p>Пані Ірина, у вашій лаконічній статті 130 немає дуже багато важливих норм, по-перше. А є одна, про яку ми не раз говорили, це поняття кінцевого бенефіціарного власника, що в більшості випадків унеможливить, в частині випадків ускладнить контроль над тим, щоб іноземці не були власниками юридичних осіб.</p>
<p></p>
<p>ГОЛОВУЮЧИЙ. Дякую.</p>
<p>Ви наполягаєте, пані Ірино?</p>
<p>Ставиться на голосування 144 правка народної депутатки Верещук. Комітет пропонує відхилити. Прошу визначатися та голосувати.</p>
<p></p>
<p>18:46:00</p>
<p>За-119</p>
<p>Рішення не прийнято.</p>
<p>Наступна правка, 145. Народний депутат Ляшенко. Я не бачу. Не наполягаєте. Дякую.</p>
<p>Наступна правка, 146. Народний депутат Дунда. Не наполягає.</p>
<p>Наступна правка, 147. Народний депутат Камельчук. Не наполягає.</p>
<p>Наступна правка, 148. Народний депутат Лаба. Не наполягає.</p>
<p>Наступна правка, 149. Народний депутат Тарасов. Не наполягає.</p>
<p>Наступна правка, 150. Народний депутат Пивоваров. Не наполягає.</p>
<p>Наступна правка 151. Народний депутат Цимбалюк. Наполягаєте? Прошу, Михайле Михайловичу.</p>
<p></p>
<p>18:46:45</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Шановні народні депутати і всі ті, хто нас чує і дивиться! По-перше, коли до другого читання комітет запропонував правку, в якій дозволяється банкам давати кредити, банкам, до речі, з іноземним капіталом також, і тоді вилучати землю, і протягом 2 років нібито відсуджувати її, тобто продавати, а кому продавати, якщо банк з іноземними капіталами? І якщо він не продав, як тоді буде існувати механізм вилучення цієї землі і куди її будуть вилучати, на користь держави і в чию власність?</p>
<p>А правка стосується 130 статті, яку потрібно викласти в нашій редакції, схожу за редакцією пані Верещук. Дякую.</p>
<p></p>
<p>ГОЛОВУЮЧИЙ. Дякую. Ну, у вас просто різні редакції.</p>
<p>Прошу, позиція комітету.</p>
<p></p>
<p>18:47:55</p>
<p>СОЛЬСЬКИЙ М.Т.</p>
<p>Пане Михайле, для правди, там і багато чого іншого є, в цій статті у вашій редакції, яку ви не озвучили, а по банках я вам надам відповідь. Встановлено в комітетських правках, запропонованих, протягом 2-х років продаж саме на земельних торгах, і передбачена відповідальність: у випадку непродажу передбачена конфіскація за рішенням суду, що повністю відповідає Конституції.</p>
<p>Пропозиція – відхилити.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування 151-а правка народного депутата Цимбалюка. Комітет пропонує відхилити. Прошу визначатися та голосувати.</p>
<p></p>
<p>18:48:38</p>
<p>За-90</p>
<p>Рішення не прийнято.</p>
<p>Наступна правка народного депутата Кучеренка.</p>
<p>Прошу, Олексію Юрійовичу.</p>
<p></p>
<p></p>
<p>18:48:42</p>
<p>КУЧЕРЕНКО О.Ю.</p>
<p>Дякую.</p>
<p>Олексій Кучеренко, фракція "Батьківщина". Шановні друзі, ця правка спрямована на те, щоб, дійсно, захистити нашу землю і для того, щоб нею володіли ті, хто мають право володіти. Я щойно, як і всі ви, прослухали цю красиву історію про бабушку нашого колеги, яка мріє про ринок землі. Я дуже радий, що цій бабушці не порадили собачку продавати. Не треба продавати собачок ні в якому разі. А я хочу просто нагадати вам усім, що приблизно з такими ж красивими гаслами 20 років тому нам пропонували іншу реформу – приватизацію, за якою наші з вами українці мали б стати багатими, заможними, міноритарними акціонерами. Ви всі бачите, чим закінчилася ця реформа та акціонерна… От приблизно тим самим закінчиться і ця ваша реформа. Тому закликаю – подумайте ще раз перед тим, як голосувати за цю так звану земельну ринкову…</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>18:49:52</p>
<p>СОЛЬСЬКИЙ М.Т.</p>
<p>Дякую, пане колего.</p>
<p>Правка ідентична до попередньої.</p>
<p>Позиція комітету – відхилити.</p>
<p></p>
<p>ГОЛОВУЮЧИЙ. Шановні колеги, ставиться на голосування 152-а правка народного депутата Кучеренка. Комітет пропонує відхилити. Прошу визначатися та голосувати.</p>
<p></p>
<p>18:50:18</p>
<p>За-84</p>
<p>Рішення не прийнято.</p>
<p>Наступна правка 153. Народний депутат Гончаренко.</p>
<p></p>
<p></p>
<p>18:50:36</p>
<p>ГОНЧАРЕНКО О.О.</p>
<p>Олексій Гончаренко, "Європейська солідарність", північ Одещини. Шановні друзі, в чому суть взагалі того, що відбувається. Справа в тому, що "слуги народу" на чолі з Зеленським протискають латиноамериканську, латифундистську модель земельної реформи.</p>
<p>А якої, дійсно, модель потребує Україна? Україна потребує такої земельної реформи, щоб був створений міцний середній клас фермерів на селі, щоб люди, які живуть на селі, могли там працювати і годувати себе, і годувати свою країну.</p>
<p>Я розумію, що колеги нічого не слухають, тому я, знаєте, зробив такі презентації, слайди такі. Знаєте, як у школі. Може, хоча б тоді наші шановні "слуги народу" подивляться, задумаються, може, це правильно. І конкретно ця правка передбачає, що землю можуть купити громадяни України виключно, які живуть на території громади, де земельна ділянка або на суміжній. Саме це є європейська модель. І я прошу вас підтримати цю правку.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>18:51:34</p>
<p>СОЛЬСЬКИЙ М.Т.</p>
<p>Позиція комітету – відхилити, в тому числі через те, що далі існує поняття, як "кінцевий бенефіціарний власник" з тих причин, які зазначено раніше. Відхилити.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування 153 правка народного депутата Гончаренка. Комітет пропонує відхилити. Прошу визначатись та голосувати.</p>
<p></p>
<p>18:52:03</p>
<p>За-69</p>
<p>Рішення не прийнято.</p>
<p>Наступна правка 154, народний депутат Мудрій. Мурдій, перепрошую. Не наполягає.</p>
<p>Наступна правка 155, народний депутат Павліш. Не наполягає.</p>
<p>Наступна правка 156, народний депутат Демченко. Не наполягає.</p>
<p>Наполягає? Прошу.</p>
<p></p>
<p>18:52:33</p>
<p>ДЕМЧЕНКО С.О.</p>
<p>Дякую.</p>
<p>Колеги, у мене є таке, звертаю увагу вашу, питання, що чи необхідно проводити референдум щодо відкриття ринку землі. На мою думку, ні. Чому? Тому що у нас є зазначено це питання і в програмі Президента, якого обрала більшість в країні, і в програмі партії "Слуга народу", більшість якої обрала також вся країна. То в цих програмах зазначено, що буде відкрито ринок землі.</p>
<p>Другий момент. Момент пов'язаний з тим, що правка, про яку я кажу, це правка, пов'язана з обмеженням кількості землі в одні руки, це саме тисяча гектарів.</p>
<p>Я звертаюся до пана Сольського. Мені необхідно підтвердити, що саме кількість 10 тисяч гектарів є підтвердженою на сьогоднішній день нашим натхненником на сьогоднішній день, який має найбільшу довіру в країні, а саме: Президентом країни паном Зеленським.</p>
<p>І друге питання. Це пов'язано з переважним правом. Те, що зазначено в моїй статті. Будь ласка, підтвердіть це питання, що воно враховано.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Позиція комітету, підтвердіть.</p>
<p></p>
<p>18:53:40</p>
<p>СОЛЬСЬКИЙ М.Т.</p>
<p>Я підтверджую вам щодо 10 тисяч. Ми не раз на фракції в тому числі і з керівником країни це обговорювали. Є у нас, звичайно, різні думки. Але більшість фракцій проголосували за цю норму як компромісну.</p>
<p>По-друге, щодо переважного права. Воно є тут і воно досить сильно розвинуто в 2194, який ми прийняли в першому читанні.</p>
<p></p>
<p>ГОЛОВУЮЧИЙ. Дякую.</p>
<p>Ви наполягаєте?</p>
<p></p>
<p>СОЛЬСЬКИЙ М.Т. Правку через поняття бенефіціарних власників відхилено.</p>
<p></p>
<p>ГОЛОВУЮЧИЙ. Дякую.</p>
<p>Ви не наполягаєте на голосуванні. Ви отримали відповідь. Дякую.</p>
<p>Наступна 157 правка, народний депутат Копанчук. Будь ласка, наполягаєте? Прошу, дайте слово.</p>
<p></p>
<p>18:54:17</p>
<p>КОПАНЧУК О.Є.</p>
<p>Доброго дня, колеги. Моя пропозиція була внесена з метою обмеження концентрації обсягу земель, які можуть набуватися у власність у межах певних адміністративно-територіальних одиниць, а саме: для однієї ОТГ не більше 500 гектарів, для однієї області 5 тисяч гектарів, а в цілому по країні 10 тисяч гектарів.</p>
<p>До мене від моїх виборців були тисячі звернень щодо такого обмеження концентрації земель. Ми не можемо допустити, щоб великий капітал мав можливість скупити всі землі в межах ОТГ або однієї області. Запропоноване мною обмеження є запорукою розвитку малих та середніх фермерських господарств. Прошу підтримати.</p>
<p></p>
<p>ГОЛОВУЮЧИЙ. Перепрошую. Дякую.</p>
<p>Позиція комітету.</p>
<p></p>
<p>18:55:06</p>
<p>СОЛЬСЬКИЙ М.Т.</p>
<p>Пані Олено, не встановлено в цій правці для юридичних осіб обмеження щодо того, що іноземці не можуть бути власниками. Це ключовий момент. Позиція комітету – відхилити.</p>
<p></p>
<p>ГОЛОВУЮЧИЙ. Дякую.</p>
<p>Ви наполягаєте, пані Олено? Пані Олено, ви наполягаєте? Просто кивніть так-ні, так чи ні.</p>
<p>Ставлю на голосування 157 правку народної депутатки Копанчук. Комітет пропонує відхилити. Прошу визначатись та голосувати.</p>
<p></p>
<p>18:55:47</p>
<p>За-63</p>
<p>Рішення не прийнято.</p>
<p>Наступна правка 158, народний депутат Фріс. Наполягаєте, так? Прошу включіть мікрофон.</p>
<p></p>
<p>18:55:54</p>
<p>ФРІС І.П.</p>
<p>Доброго дня ще раз, шановні колеги! 158 правка. Шановний пан Сольський озвучив, що правки стосуються кінцевих бенефіціарів. Але, на жаль, ми не могли по-іншому їх вносити, бо вони так були в першому читанні, тому всі вносили однаково.</p>
<p>Це основна глобальна з двох великих статей цього закону, а саме 130 стаття Земельного кодексу. Вона регулює безліч питань і коло суб'єктів, і користування землі за цільовим призначенням, і максимальний ліміт концентрації в одних руках, визначення порядку першочергового права і тому подібне. Але, колеги, я хочу вам зауважити, що і навіть тут в цій нормі занесли просто маленьку помилку, тобто особи мають право набувати право власності за спадкуванням виключно чомусь за законом. Просто наші нормотворці забули, що є ще один вид спадкування, або просто не знали про це, – це вид спадкування за заповітом. І люди не мають права спадкувати за заповітом. Тобто можна цю правку, звичайно, і не проголосувати, але ми позбавимо людей такого права. Або потім, якщо ми проголосуємо або не проголосуємо, нам прийдеться вносити...</p>
<p></p>
<p>ГОЛОВУЮЧИЙ. Дякую, Ігорю Павловичу.</p>
<p>Будь ласка.</p>
<p></p>
<p>18:57:06</p>
<p>СОЛЬСЬКИЙ М.Т.</p>
<p>Ну, Ігорю, ну насправді ця правка про інше. В цій правці немає обмеження, що юридичними особами можуть бути власниками іноземці, по-перше. А максимальне обмеження по країні 600 гектар. Основні моменти там зовсім інші. І з цих причин було комітетом відхилено.</p>
<p></p>
<p>ГОЛОВУЮЧИЙ. Дякую.</p>
<p>Пане Ігорю, я думаю, що в подальшому можна буде або врегулювати додатково, або застосувати норми цивільного права, де є рівність двох спадкувань. Я думаю, це ми обговоримо. Ви наполягаєте на цій..?</p>
<p>Ставиться на голосування 158 правка народного депутата Ігоря Фріса та інших народних депутатів. Комітет пропонує відхилити. Прошу визначатись та голосувати.</p>
<p></p>
<p>18:57:57</p>
<p>За-133</p>
<p>Рішення не прийнято.</p>
<p>Наступна правка номер 159, народний депутат Бакунець. Прошу.</p>
<p></p>
<p>18:58:04</p>
<p>БАКУНЕЦЬ П.А.</p>
<p>Шановні народні депутати, Павло Бакунець, Жовківщина, Яворівщина, депутатська група "Довіра". Я підтримував цей проект закону в першому читанні адже вірив провладній більшості, що зміни до другого читання будуть якісними і такими, щ захищатимуть насамперед малого фермера. Таких фермерів є багато на Жовківщині, на Яворівщині і в цілій країні. Проте те, що ви принесли нам в зал кардинально відрізняється від того, що обіцяли. І тут не враховано багато поправок народних депутатів з різних політичних сил, а відповідно не врахована і думка багатьох українців. Тому мій бос, моя громада проти цього, і я також не збираюся підтримувати такого, що зовсім, абсолютно не відповідає тому, що ви обіцяли. Я пропоную свою правку про те, щоб концентрація землі в одних руках не перевищувала 5 тисяч, поставити на підтвердження.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>18:59:10</p>
<p>СОЛЬСЬКИЙ М.Т.</p>
<p>Крім 5 тисяч, там є багато інших норм, в тому числі і, що юридичні особи не мають обмеження щодо того, що їх засновниками можуть бути іноземці. З тих самих причин правка відхилена.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування 159 правка народного депутата Бакунця. Комітет пропонує відхилити. Прошу визначатись та голосувати.</p>
<p></p>
<p>18:59:41</p>
<p>За-47</p>
<p>Рішення не прийнято.</p>
<p>Наступна правка 160, народний депутат Качний. Наполягаєте? Прошу.</p>
<p></p>
<p>18:59:46</p>
<p>КАЧНИЙ О.С.</p>
<p>Шановні колеги, шановні українці, "слугами народу" прийнятий бюджет в 1 трильйон 93 мільярди гривень. 25 відсотків – це не виконання, це приблизно 250 мільярдів гривень, тобто 10 мільярдів доларів. З продажу землі зі слів "Слуги народу", вони хочуть отримати 10-13 мільярдів доларів. Тобто, українці, вся наша земля піде в прірву, латаючи дірку бюджету, яку створила сьогоднішня влада. Тому ми неповинні ні в якому разі, зробити ми повинні все можливе, щоб цього не відбулося.</p>
<p>Тому наша "Опозиційна платформа - За життя" виступає проти продажу землі. Ні в якому разі. А якщо говорити про ті поправки, які ми вимушені сьогодні давати, на які сьогодні немає жодного виклику, немає жодного нашого позитивного рішення від "Слуги народу", 160 поправка. Стаття 130 Земельного кодексу України абзацом наступного змісту: "До проведення…"</p>
<p></p>
<p>ГОЛОВУЮЧИЙ. Дякую.</p>
<p>Позиція комітету. Позиція комітету. Микола Тарасович.</p>
<p></p>
<p>19:00:56</p>
<p>СОЛЬСЬКИЙ М.Т.</p>
<p>Пробачте. Позиція комітету відхилити. Неодноразово ми подібне обговорювали.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування 160 правка, народного депутата Качного. Комітет пропонує відхилити. Прошу визначатись та голосувати.</p>
<p></p>
<p>19:01:27</p>
<p>За-70</p>
<p>Рішення не прийнято.</p>
<p>Наступна правка 161, народний депутат Ткаченко. Не наполягає.</p>
<p>Наступна правка 162, народний депутат Шинкаренко. Не наполягає.</p>
<p>Наступна правка 163, народний депутат Рудик.</p>
<p></p>
<p>19:01:48</p>
<p>РУДИК С.Я.</p>
<p>Шановні колеги, добігає до кінця наш сьогоднішній робочий день. Але, як я і прогнозував, на жаль, жодна правка від представників ні від "слуги" не пройшла і, мабуть, не пройде до кінця розгляду цього законопроекту.</p>
<p>В моїй правці змінюється норма, хто має право викупати землю у українців. Я вважав і вважаю, що це має бути тільки держава, а також громади населених пунктів, сіл, селищ, які існують на сьогоднішній день. Фізичні особи мають право викупати всю землю, крім землі сільськогосподарського призначення, та на яку призначене товарне виробництво. Але логіка цього законопроекту кардинально інша: розпродати все і всім для того, щоби завтра українець був батраком. Прошу підтримати, але не вірю, що підтримаєте.</p>
<p></p>
<p>ГОЛОВУЮЧИЙ Позиція комітету.</p>
<p></p>
<p>19:02:56</p>
<p>СОЛЬСЬКИЙ М.Т.</p>
<p>Позиція комітету – відхилити. В тому числі серед суб'єктів є юридичні особи без обмеження, хто є учасники.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ставиться на голосування 163 правка народного депутата Рудика. Комітет пропонує відхилити. Прошу визначатися та голосувати.</p>
<p></p>
<p>19:03:25</p>
<p>За-78</p>
<p>Рішення не прийнято.</p>
<p>Наступна правка 164 народного депутата Новинського. Прошу, так.</p>
<p></p>
<p>19:03:35</p>
<p>НОВИНСЬКИЙ В.В.</p>
<p>Шановний головуючий, шановні колеги, пропонується статтю 130 Земельного кодексу України викласти в новій редакції, в якій передбачити, що власники земельних ділянок повинні бути не тільки громадяни України, а і саме платники податків України, тобто податкові резиденти нашої країни. Прошу підтримати та проголосувати.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>19:04:01</p>
<p>СОЛЬСЬКИЙ М.Т.</p>
<p>Пане Вадим, правка відхилена через те, що є поняття "кінцевий бенефіціарний власник", а також концентрація 0,3 процента України, що не співпадає з позицією комітету.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування 164 правка народного депутата Новинського. Комітет пропонує відхилити. Прошу визначатись та голосувати.</p>
<p></p>
<p>19:04:36</p>
<p>За-77</p>
<p>Рішення не прийнято.</p>
<p>Наступна правка 165 народного депутата Павловського. Прошу.</p>
<p></p>
<p>19:04:43</p>
<p>ПАВЛОВСЬКИЙ П.І.</p>
<p>Добрий вечір, шановні колеги. Павловський Петро. Суть моєї правки зводиться до того, щоб зменшити концентрацію земельної ділянки в одних руках. Для фізичних осіб передбачити 100 гектарів земельної ділянки, для юридичних осіб в межах однієї територіальної громади – 500 гектарів, в межах однієї області – тисяча гектарів і в межах України – 5 тисяч гектарів. Крім того, одним із важливих моментів правки є недопущення відчуження земель державної та комунальної власності в приватну власність з метою збереження національного багатства як земля. Прошу підтримати мою правку.</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>19:05:29</p>
<p>СОЛЬСЬКИЙ М.Т.</p>
<p>Пане Петро, разом з тим, в конструкції абсолютно чітко зазначено поняття "кінцевий бенефіціарний власник", що неодноразово говорили унеможливить контроль за тим, щоб іноземці не були власниками юридичних осіб і відповідно землі. Позиція комітету - відхилити.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування 165 правка народного депутата Павловського. Комітет пропонує відхилити. Прошу визначатися та голосувати.</p>
<p></p>
<p>19:06:04</p>
<p>За-74</p>
<p>Рішення не прийнято.</p>
<p>Наступна правка 166 народної депутатки Василевської-Смаглюк. Наполягаєте? Не наполягає.</p>
<p>Наступна правка 167, народний депутат Столар. Наполягаєте? Не наполягає.</p>
<p>Наступна правка 168, народний депутат Волинець. Наполягаєте? Прошу.</p>
<p></p>
<p>19:06:30</p>
<p>ВОЛИНЕЦЬ М.Я.</p>
<p>Наполягаю. Шановні українці і всі ті, хто зараз спостерігає за тим, що відбувається у парламенті, я маю на увазі тих, хто знаходиться за кордоном, повідомляю, що фракція "Батьківщина" проти ринку землі, вимагаємо проведення референдуму. Давайте згадаємо, Президент обіцяв проведення референдуму, про це знають всі і про це пам'ятають і діти.</p>
<p>Також наполягаємо відкликати цей законопроект, інакше, ми вже порахували і підходили до мене народні депутати від "Слуги народу", що будемо в такому режимі працювати півтора місяці, а найгірше, що ми можемо втратити цілі великі території української землі, які можуть опинитися в руках іноземних загарбників.</p>
<p></p>
<p>ГОЛОВУЮЧИЙ. Дякую.</p>
<p>Ну, дивно чути, що ви проти ринку землі, оскільки в 2008 році ви вносили законопроект про ринок землі.</p>
<p>Позиція комітету.</p>
<p></p>
<p>19:07:35</p>
<p>СОЛЬСЬКИЙ М.Т.</p>
<p>Правка абсолютно про інше, позиція – відхилити.</p>
<p></p>
<p>ГОЛОВУЮЧИЙ. Будь ласка, ставиться на голосування 168 правка народного депутата Волинця. Комітет пропонує відхилити. Прошу визначатися та голосувати.</p>
<p></p>
<p>19:08:03</p>
<p>За-75</p>
<p>Рішення не прийнято.</p>
<p>Наступна правка 169 народного депутата Папієва. Михайло Миколайович, будь ласка.</p>
<p></p>
<p>19:08:09</p>
<p>ПАПІЄВ М.М.</p>
<p>Шановний пане головуючий, я звернувся в попередньому виступі до вас із заявою про порушення Регламенту України, Верховної Ради України. Справа в тому, що ви зобов'язані відповідно до частини четвертої статті 48 вжити заходів… повинні, повинні, не просто можете або щось, ви повинні вжити заходів, щоб він не порушувався. Я вам сказав, що порушується 119, 120, 21 стаття стосовно постатейного розгляду та голосування цього законопроекту. Ви не реагуєте. Тому я маю право, якщо навіть цей закон буде прийнято, подати постанову про відміну голосування і заблокувати його підписання.</p>
<p>Стосовно 169 поправки. Я прошу поставити її на голосування і прошу зал підтримати.</p>
<p>А зараз я хочу звернутися до шановного нашого багатостраждального народу України. От ви сьогодні, громадяни України, бачите, як в вас хочуть вкрасти останнє – це українську землю, яка за 13-ою статтею Конституції є власністю українського народу. Не дайте це і дайте…</p>
<p></p>
<p>ГОЛОВУЮЧИЙ. Дякую.</p>
<p>Позиція комітету. <i>(Шум у залі) </i> Позиція комітету. Відхилити.</p>
<p></p>
<p>19:09:20</p>
<p>СОЛЬСЬКИЙ М.Т.</p>
<p>Правка ідентична, відхилена.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування 169 правка народного депутата Папієва. Комітет пропонує відхилити. Прошу визначатися та голосувати.</p>
<p></p>
<p>19:09:46</p>
<p>За-59</p>
<p>Рішення не прийнято.</p>
<p>Наступна правка 170 народного депутата Качного. Будь ласка.</p>
<p></p>
<p>19:09:53</p>
<p>КАЧНИЙ О.С.</p>
<p>Шановні українці! Завдяки фінансовій підтримці народного депутата Іллі Киви собачка залишилася в господарстві пенсіонерки. Але завдяки "слугам народу" земля більше ніколи не залишиться у господарствах наших селян. Тому, шановні колеги, ми проти продажу землі.</p>
<p>А зараз що стосується 170 поправки: Перше речення абзацу 1 частини 1 статті 130 Земельного кодексу Україні викласти у наступній редакції: "Право власності на земельні ділянки сільськогосподарського призначення шляхом купівлі набувати мають право:" (дві крапки).</p>
<p>Дякую за увагу. А тепер прошу нашого голову комітету прокоментувати, що стосується пенсіонерки і "слуг народу". Будь ласка.</p>
<p></p>
<p>ГОЛОВУЮЧИЙ. Прекрасна стаття.</p>
<p>Микола Тарасович, якщо зможете, прокоментуйте до двох крапок.</p>
<p></p>
<p>19:10:50</p>
<p>СОЛЬСЬКИЙ М.Т.</p>
<p>Можу прокоментувати. Якщо б наші колеги так слідкували за правками і читали, як за телевізором, то, можливо, у нас дійсно більш конструктивніша робота була.</p>
<p>Правка відхилена.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування 170 правка народного депутата Качного. Комітет пропонує відхилити. Прошу визначатися та голосувати.</p>
<p></p>
<p>19:11:33</p>
<p>За-61</p>
<p>Рішення не прийнято.</p>
<p>Наступна правка 171 народного депутата Кальцева. Будь ласка.</p>
<p></p>
<p>19:11:38</p>
<p>КАЛЬЦЕВ В.Ф.</p>
<p>Дякую, шановний Руслан Олексійович. Я наголошую на тому, що фракція "Опозиційна платформа - За життя", я особисто не підтримую цей законопроект. І продовжу свою думку, бо не вистачило часу попередньо.</p>
<p>У разі цієї реформи згідно цього законопроекту землю скуплять максимум 20-30 українських холдингів, котрі разом з банками збережуть її у себе рік-два, а можливо, більше. Потім, коли влада зміниться або стане більш слабкою, вони змінять законодавство і перепродадуть свою землю іноземним юридичним особам. Немає в цьому законі, на жаль, механізму, щоб малі, дрібні та середні купували цю землю. Немає…</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>19:12:49</p>
<p>СОЛЬСЬКИЙ М.Т.</p>
<p>Правка про інше, повторювалась. Відхилити.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування 171 правка народного депутата Кальцева. Комітет пропонує відхилити. Прошу визначатися та голосувати.</p>
<p></p>
<p>19:13:11</p>
<p>За-59</p>
<p>Рішення не прийнято.</p>
<p>Наступна правка 172, народний депутат Соболєв. Будь ласка, Сергій Владиславович. Будь ласка. З трибуни включіть.</p>
<p></p>
<p>19:13:32</p>
<p>СОБОЛЄВ С.В.</p>
<p>Соболєв, "Батьківщина". Шановні друзі, послухайте уважно! В зв'язку з тим, що ми до цього часу не поставили на підтвердження правку 4, де з'явились банки, де з'явились… зникли пов'язані особи, де з'явились юридичні особи в такому формулюванні, що можна приватизовувати будь-кому.</p>
<p>Моя правка, пане Сольський, не є аналогічною і ідентичною. В ній немає банків. Вона передбачає можливість набування права власності виключно фермерами або громадянами України. Моя правка передбачає, що якщо іноземець набрав в результаті спадщини право власності, набув, то він зобов'язаний відчужувати це протягом року. Такої правки ні у кого немає. І той, хто дійсно хоче, щоб банки не мали можливості концентрувати землю, а потім її перепродавати, підтримають мою правку. Прошу її підтримати.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>19:14:33</p>
<p>СОЛЬСЬКИЙ М.Т.</p>
<p>Позиція комітету наступна. Селянсько-фермерські господарства, які таким чином зареєстровані, це менше проценту учасників орендних відносин в Україні, тому… А в нас всі суб'єкти рівні перед законом. Правка комітетом відхилена.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування 172 правка народного депутата Соболєва. Комітет пропонує відхилити за аргументацією, яку навів перед цим. Прошу визначатися та голосувати.</p>
<p></p>
<p>19:15:17</p>
<p>За-98</p>
<p>Рішення не прийнято.</p>
<p>Покажіть, будь ласка, по фракціях.</p>
<p>173-я. Народний депутат Геращенко Ірина Володимирівна. Будь ласка.</p>
<p></p>
<p>19:15:28</p>
<p>ГЕРАЩЕНКО І.В.</p>
<p>Шановні колеги! Нинішня влада прийшла до влади "на воплях і соплях" про торгівлю на крові. Наша ця поправка говорить про заборону продажу української землі країні-агресору. І саме цю поправку на шостому році війни з Російською Федерацією, яка вкрала український Донбас і Крим, фракція монобільшості на комітеті відхилила. Ви знаєте, цьому немає жодного пояснення, що навіть такі ідеологічно важливі поправки, які мають об'єднувати сесійну залу, відхиляються тільки тому, що її авторами є Порошенко, Забродський та інші члени нашої фракції, тільки тому, що автори є від "Європейської солідарності".</p>
<p>Я хочу, щоб ви виборцям вашим пояснили, як ви збираєтеся торгувати на крові українською землею з Російською Федерацією, не поставляючи жодних запобіжників торгівлею українською землею. А якщо ми почуємо, що такі поправки є, то чому наша відхилена, а не хоча б врахована частково?</p>
<p></p>
<p>ГОЛОВУЮЧИЙ. Дякую, Ірино Володимирівно. Просто я в 173-й серед авторів не бачу ні Петра Олексійовича, ні Забродського.</p>
<p>Будь ласка, позиція.</p>
<p></p>
<p>19:16:41</p>
<p>СОЛЬСЬКИЙ М.Т.</p>
<p>Пані Ірино, такі заборони є, але вони вдаліше прописані і взяті за основу інші правки, тому ця відхилена.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування 173 правка, народної депутатки Геращенко та інших авторів. Позиція комітету – відхилити. Прошу визначатися та голосувати.</p>
<p></p>
<p>19:17:17</p>
<p>За-72</p>
<p>Рішення не прийнято.</p>
<p>Наступна – 174-а, народний депутат Гнатенко.</p>
<p>Покажіть по фракціях.</p>
<p>174-а, народний депутат Гнатенко. Є? Не наполягає.</p>
<p>Наступна 175-а, народний депутат Гнатенко. Не наполягає.</p>
<p>Наступна 176-а, народний депутат Скорик. Прошу.</p>
<p></p>
<p>19:17:43</p>
<p>СКОРИК М.Л.</p>
<p>Шановний пане головуючий, шановний народе України! Народний депутат Скорик, "Опозиційна платформа - за життя".</p>
<p>Правка 176 стосується того, що такі питання мають вирішуватися на референдумі, виключно на референдумі, тому що земля України є національним надбанням згідно Конституції, згідно Декларації про незалежність нашої держави. Тому у мене, хотілося, щоб все ж таки, пане Сольський, був діалог з вами. Я розумію, що велика кількість поправок, але у мене їх 55, і я буду наполягати на всіх. Все ж таки пояснити: чому ви настільки нехтуєте точкою зору громадян України? Ви не хочете спитати їх на референдумі: чи готові вони продати власне надбання згідно Конституції?</p>
<p>Дякую за відповідь.</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>19:18:35</p>
<p>СОЛЬСЬКИЙ М.Т.</p>
<p>Пане колего, ми не нехтуємо, а якраз керуємося правами 6 мільйонів пайовиків, про які 20 років забували. Це перше.</p>
<p>Друге. Ваша правка стосується іншого, вона не раз повторювалася. Комітетом відхилена.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування 176-а народного депутата Скорика. Комітет пропонує відхилити. Прошу визначатися та голосувати.</p>
<p></p>
<p>19:19:11</p>
<p>За-61</p>
<p>Рішення не прийнято.</p>
<p>Наступна правка 177-а народного депутата Скорика. Будь ласка.</p>
<p></p>
<p>19:19:17</p>
<p>СКОРИК М.Л.</p>
<p>Шановний пане голово комітету, правка наступна: забороняється купівля-продаж земельних ділянок державної та комунальної власності, які є землями сільськогосподарського призначення до приведення та встановлення результатів всеукраїнського референдуму щодо купівлі-продажу земель сільськогосподарського значення.</p>
<p>Хотілось би спитати, от ви кажете про те, що цей продаж землі дасть поштовх для економічного розвитку нашої держави. Ваш міністр економіки пан Милованов чітко сказав, що мультиплікатор зростання валового внутрішнього продукту після того, як ви відкриєте ринок землі, може бути десь біля 0,8 відсотка. Чи вважаєте ви це адекватним – продаж національного надбання нашої держави за менше 1 відсотка зростання ВВП при тому, що тільки в грудні впало промислове виробництво на 7 відсотків?</p>
<p>Дякую за відповідь.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>19:20:13</p>
<p>СОЛЬСЬКИЙ М.Т.</p>
<p>Пане голово, це... Пане колего, там немає економічних норм в цій правці. Тому комітетом відхилена, правка аналогічна до попередніх.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування правка 177 народного депутата Скорика. Комітет пропонує відхилити. Прошу визначатись та голосувати.</p>
<p></p>
<p>19:20:46</p>
<p>За-60</p>
<p>Рішення не прийнято.</p>
<p>Наступна 178 правка народного депутата Скорика. Будь ласка.</p>
<p></p>
<p>19:20:51</p>
<p>СКОРИК М.Л.</p>
<p>Шановний пане голово комітету, я все ж таки хотів би використати своє право на запитання на підтримку своєї власної правки, щоб ви мені все ж таки відповідали на те, що я запитую. А я хотів спитати наступне. Як ви вважаєте, коли ви ставите планку 10 тисяч гектарів для юридичної особи купівлю землі, скільки фермерів в нашій державі зможуть купити цю землю, якщо у нас кредитні ресурси для наших фермерів юридичних осіб починаються десь біля 20 відсотків – це мінімум, 20 відсотки річних у національній валюті.</p>
<p>Чи розумієте ви, що за останні роки була фактично зруйнована банківська система, чи розумієте ви, що наші фермери, наші суб'єкти господарювання не мають доступу до нормальних кредитних ресурсів? І чи розумієте ви, що в результаті цього закону вся земля буде скуплена іноземцями? І як би ви не говорили, які б ви не ставили запобіжники, саме так і буде, тому що у них є доступ до кредитних ресурсів, а у вітчизняних товаровиробників його немає.</p>
<p>Дякую за відповідь.</p>
<p></p>
<p>ГОЛОВУЮЧИЙ. Будь ласка, позиція комітету.</p>
<p></p>
<p>19:21:57</p>
<p>СОЛЬСЬКИЙ М.Т.</p>
<p>Пане колего, як показує досвід останніх 10-15 років, українські малі і середні підприємства успішно конкурують з іноземними в тому числі, про що свідчить статистика приросту в них орендованих земель порівняно з великими агрохолдингами. Тому, я думаю, так і надалі буде відбуватись.</p>
<p>По правці – відхилити, подібна до інших.</p>
<p></p>
<p>ГОЛОВУЮЧИЙ. Ставиться на голосування 178 правка народного депутата Скорика. Комітет пропонує відхилити. Прошу визначатись та голосувати.</p>
<p></p>
<p>19:22:39</p>
<p>За-67</p>
<p>Рішення не прийнято.</p>
<p>По фракціях покажіть, будь ласка.</p>
<p>Шановні колеги, ми продовжували засідання, я просто уточнити хочу, до 19:30 чи до 7:30? З юридичної точки зору, це дві різних дати. До 19:30, так. Шановні колеги, на жаль, до 19:30. Але все рівно я використовую своє право головуючого на 15 хвилин продовжити цю чудову дискусію, яка існує в цьому залі. Дякую. Тому ми завершимо о 19:45.</p>
<p>179 правка народного депутата Пономарьова, будь ласка. Будь ласка, народний депутат Пономарьов, ваш час іде. Будь ласка. Нема народного депутата.</p>
<p>Наступний. 180-а, народний депутат Пономарьов. Немає.</p>
<p>181-а, народний депутат Пономарьов. Немає. Вийшов, ну, буває.</p>
<p>182-а, народний депутат Мороз. Є, прошу вас.</p>
<p></p>
<p>19:24:10</p>
<p>МОРОЗ В.В.</p>
<p>Мороз Володимир, 59 виборчий округ, Донеччина. У статті 130 Земельного кодексу України, пункт "а" частини першої викласти в такій редакції: "а) громадяни України, які мають сільськогосподарську освіту та досвід роботи у сільському господарстві чи займаються веденням товарного сільськогосподарського виробництва не менше 5 років".</p>
<p>Доповнити статтю 130 Земельного кодексу України абзацом в такій редакції: "Забороняється внесення права на земельну частку (пай) до статутних капіталів юридичних осіб, установчими документами яких передбачено ведення сільськогосподарського виробництва, до проведення та встановлення результатів всеукраїнського референдуму щодо вільного продажу та купівлі земель сільськогосподарського призначення".</p>
<p>Ще раз наполягаю, що це должно пройти через народний референдум. І тому прошу підтримати мою поправку.</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>19:25:17</p>
<p>СОЛЬСЬКИЙ М.Т.</p>
<p>Аналогічна правка була. Позиція – відхилити.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування 182 правка народного депутата Мороза. Комітет пропонує відхилити. Прошу визначатись та голосувати.</p>
<p></p>
<p>19:25:40</p>
<p>За-60</p>
<p>Рішення не прийнято.</p>
<p>Наступна 183 правка народного депутата Мороза.</p>
<p></p>
<p>19:25:45</p>
<p>МОРОЗ В.В.</p>
<p>Мороз, 59 виборчий округ. У статті 130 Земельного кодексу України пункт "а" частини першої викласти в такій редакції: "громадяни України, які мають сільськогосподарську освіту та досвід роботи у сільському господарстві чи займаються ведення товарного сільськогосподарського виробництва не менше 5 років". Доповнити статтю 130 Земельного кодексу України абзацом в такій редакції: "Угоди (у тому числі довіреності), укладені до проведення та встановлення результатів всеукраїнського референдуму щодо вільного продажу та купівлі земель сільськогосподарського призначення та земельних часток (паїв) є недійсними з моменту їх укладення (посвідчення)".</p>
<p>Дякую. Прошу підтримати.</p>
<p></p>
<p>ГОЛОВУЮЧИЙ. Дякую.</p>
<p>Позиція комітету.</p>
<p></p>
<p>19:26:43</p>
<p>СОЛЬСЬКИЙ М.Т.</p>
<p>Подібна правка була. Відхилити.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, 183 правка народного депутата Мороза, вона не підтримується комітетом, прохання визначатись та голосувати.</p>
<p></p>
<p>19:27:17</p>
<p>За-60</p>
<p>Рішення не прийнято.</p>
<p>Друзі, давайте я одразу, тут підійшли всі… Хвилиночку, читаю ще раз. Хвилиночку, ні, визначений час. Я цитую статтю 28 "Права головуючого на пленарному засіданні", яка чітко звучить так: "Пункт 7. Продовжувати засідання на 15 хвилин понад визначений час". Визначений час був визначений. Визначений час був. <i>(Шум у залі)</i></p>
<p>Шановні колеги, йдемо далі. Наступна 184, народний депутат Мороз.</p>
<p></p>
<p>19:28:04</p>
<p>МОРОЗ В.В.</p>
<p>Мороз Володимир, 59 виборчий округ, Донеччина. Ще раз хочу сказати, що я і фракція "Опозиційна платформа - За жизнь" проти цього Земельного кодексу. У статті 130 Земельного кодексу України пункт "а" частину першу викласти в такій редакції: "Громадяни України, які мають сільськогосподарську освіту та досвід роботи у сільському господарстві чи займаються веденням товарного сільськогосподарського виробництва не менше 5 років". Доповнити статтю 130 Земельного кодексу України абзацом в такій редакції: "Якщо за результатами всеукраїнського референдуму не буде схвалене рішення про вільний продаж та купівлю земель сільськогосподарського призначення, тоді заборони на купівлю та продаж або іншим способом відчуження земельних ділянок (паїв, часток) в частині їх купівлі-продажу та іншими способами відчуження, а таке саме в частині передачі прав на відчуження цих земельних ділянок та земельних…"</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>19:29:15</p>
<p>СОЛЬСЬКИЙ М.Т.</p>
<p>Правка аналогічна до попередніх – відхилити.</p>
<p></p>
<p>ГОЛОВУЮЧИЙ. Шановні колеги, ставиться на голосування 184 правка народного депутата Мороза. Комітет пропонує відхилити. Прошу визначатись та голосувати.</p>
<p></p>
<p>19:29:39</p>
<p>За-57</p>
<p><a name=Temp></a>Рішення не прийнято.</p>
<p>Шановні друзі, 19:29, давайте все-таки закриємо сьогоднішнє засідання і зустрінемося завтра зранку. Я оголошую вечірнє засідання закритим. Дякую.</p>
<p></p>

