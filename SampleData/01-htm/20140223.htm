Стенограма пленарного засідання
23 лютого 2014
&nbsp;
<p align=center>ЗАСІДАННЯ СЬОМЕ (продовження)</p>
<p align=center>Сесійний зал Верховної Ради України</p>
<p align=center>23 лютого 2014 року, 10.25 година</p>
<p align=center>Веде засідання заступник Голови Верховної Ради України</p>
<p align=center>Р.В.КОШУЛИНСЬКИЙ</p>
<p>&nbsp;</p>
<p>ГОЛОВУЮЧИЙ. Доброго дня, шановні народні депутати, шановні гості! Шановні народні депутати, прошу підготуватися до&nbsp; реєстрації.</p>
<p>Прошу ввімкнути систему "Рада".</p>
<p>10:25:44</p>
<p>У&nbsp; залі зареєструвалося&nbsp; 315 народних депутатів. Продовжуємо роботу нашу сьогодні.</p>
<p>Сьогодні&nbsp; день народження народного депутата України Дмитрука Миколи Ілліча. Привітаємо пана Миколу. (<i>Оплески</i>)</p>
<p>Шановні народні депутати, сьогодні міжнародний день рідної мови. Ні. Також сьогодні гарний день у нас.</p>
<p>Шановне товариство, зараз ми очікуємо що до Верховної Ради прибудуть наші уповноважені&nbsp; представники, яких ми вчора призначили по&nbsp; Службі безпеки України, по Генеральній прокуратурі, виконуючий обов'язки міністр внутрішніх справ. Вони нам вже сьогодні нададуть інформацію про ті перші кроки, які зроблені в цих напрямках. Великий&nbsp; пакет законопроектів і постанов, які у нас сьогодні є, зараз готуються.</p>
<p>Тому я прошу надати час до 11 години, щоб ми в 11 годині розпочали роботу пленарного засідання. Попрошу до 11 години перерва. Дякую.</p>
<p>&nbsp;</p>
<p>БОГОСЛОВСЬКА І.Г.</p>
<p>Уважаемый парламент! Я предлагаю прекратить опять традицию, когда кулуарно что-то решается. Давайте открывать заседание, каждому депутату есть о чем сказать, мы полчаса поработаем,&nbsp;парламент для того и есть, чтобы высказывать свои позиции. Вы согласны? Пожалуйста, господин председательствующий, я дуже прошу вести засідання зараз. Пане Кошулинський! Я дуже прошу вести засідання! Я дуже прошу…</p>
<p><i>(Шум у залі)</i></p>
<p>&nbsp;</p>
<p align=center>ПІСЛЯ&nbsp; ПЕРЕРВИ</p>
<p align=center>&nbsp;</p>
<p align=center>Веде засідання Голова Верховної Ради України О.В.ТУРЧИНОВ</p>
<p>&nbsp;</p>
<p>ГОЛОВУЮЧИЙ. Шановні народні депутати, прошу сідати на свої робочі місця, будемо починати працювати і приймати рішення з найважливіших питань, від кожного з яких залежить ситуація в нашій країні. Я впевнений, що ми будемо діяти і ефективно, і результативно.</p>
<p>Інна Германівна, ви хочете якусь інформацію надати? Будь ласка, включить мікрофон Інни Германівни.</p>
<p>&nbsp;</p>
<p>11:02:15</p>
<p>БОГОСЛОВСЬКА І.Г.</p>
<p>Шановні колеги, шановна українська громада, шановний український парламент!</p>
<p>В мене є велике сердечне прохання: зрозуміти відповідальність парламенту зараз перед всім суспільством за те, щоб тут було місто, де панує закон, де панує рівність прав, демократичність. Тому я дуже прошу керівництво парламенту забути взагалі про таке поняття, як порушення Регламенту. Якщо в нас записано, що о 10 годині починається засідання, то починатися повинно о 10-й.</p>
<p>Я хочу нагадати, що свого часу, якщо пан Рибак не відмінив засідання на середу, то може в нас не було б 100 загиблих, якщо парламент на два дні раніше зібрався. Правда? Це ж так? Тому я дуже прошу, шановне наше керівництво, тим паче, що в нас сьогодні все тимчасове, давайте буква в букву, хвилина в хвилину виконувати все, що записано в наших законах. Треба нам буде їх змінити? Давайте це робити разом, є потреба в перерві? Будь ласка, запитайте зал. Я не вірю в те, що за цю годину не можна було розглянути, наприклад, сто виборів в місцеві органи влади, по яких вже є рішення і де люди чекають і ми в цю годину проголосували і зняли б вже напруження в ста населених пунктах. В нас величезна кількість роботи, в нас завали роботи. Ми не можемо дозволити собі сьогодні так знову зверхньо відноситися і до волі депутатів, і до парламенту.</p>
<p>І останнє. Я дуже прошу уваги, шановні колеги! Я знаю, що кожен з вас знає, які аморальні торги почалися знову в парламенті. Я знаю, що кожен з вас знає, що знову ходять розмови про гроші за входження в ті чи інші групи, про зібрання депутатських груп і фракцій під посади. Знову – не приведи Господь! – український парламент стане корупційним центром для політики і для бізнесу, вся країна повстане!</p>
<p>Я хочу сьогодні всім сказати: підкилимна політика закінчилася, все на столі. І якщо ми вчора ще всі боялися говорити по телефонах, тому що в нас були "любители слушать всех", то зараз прийде час, коли будемо просити всіх слухати телефони, тому що, вибачте, таке хамство, і я б інакше навіть сказала, воно продовжується. Досі скупати совість!</p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>БОГОСЛОВСЬКА І.Г. Я хочу звернутися зараз до кожного, хто ще не зрозумів, що якщо не повернутися до нормальних, правильних і законних відносин в суспільстві, то люди прийдуть знову – і зметуть вже парламент, як вони змели Президента. То це люди, які взагалі не розуміють, що стається зараз в суспільстві! Корупція, якщо вона знову буде в парламенті, вона накриє всіх.</p>
<p>Тому я прошу нікого не вестися ні на ці розмови, ні на ці хабарі політичні, які зараз подають. Якщо ми не змінимо країну, це не закінчиться ніколи. Дякую вам. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Будь ласка, включіть мікрофон депутата Рудьковського.</p>
<p>&nbsp;</p>
<p>11:06:19</p>
<p>РУДЬКОВСЬКИЙ М.М.</p>
<p>Шановний Голово, шановні народні депутати! Я звертаюся до вас сьогодні: після 12 години проголосувати Постанову про призначення виборів міського голови міста Києва та депутатів міської ради і призначити їх на 25 травня цього року – об'єднати вибори президента і вибори міського голови та депутатів міської ради. Це, в першу чергу, зекономить кошти, а з іншого боку – багато… ми побачили рівень самоорганізації на Майдані, я думаю, там з'явилися нові авторитетні&nbsp; особи, люди з вищою освітою, які заявили свою громадянську позицію, і я думаю, їх роль буде&nbsp; визначна для організації якісно нового рівня самоуправління в місті&nbsp; Києві. А також прийняти рішення…</p>
<p>&nbsp;</p>
<p>ГОЛОВУЮЧИЙ. Дайте завершити виступ.</p>
<p>&nbsp;</p>
<p>11:07:32</p>
<p>РУДЬКОВСЬКИЙ М.М.</p>
<p>А також прийняти рішення щодо відновлення обрання депутатів районних рад міста Києва, тому що, я переконаний, по-іншому буде організована робота і організація життя в&nbsp; районах. Думаю, той приклад, який ми бачили, коли люди, об'єднавшись ідеєю, могли забезпечити життя і функціонування центра міста, переконаний, що цей ентузіазм, якщо він буде оформлений вже в форму законну, державну, переконаний, що це дасть на порядок іншу форму організації життєдіяльності міста; і ми побачимо зовсім інше обличчя нашої столиці.&nbsp; Це, до речі, буде прикладом для всієї України, як проводити зміну системи організації влади на місцях. &nbsp;Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, є прохання. Ми з вами запросили наших колег, які вчора були призначені на відповідальні посади, це: виконуючий обов'язки міністра внутрішніх справ Аваков, уповноважені по СБУ Наливайченко і&nbsp;&nbsp; Генпрокуратури – Махніцький.</p>
<p>Ситуація дуже відповідальна і напружена в Україні. Є пропозиція дати їм виступити – до 5 хвилин. Від фракцій по одному питанню задати. І коли перед тим, як приймати рішення. У шановних народних депутатів буде бажання обговорити питання і внести пропозицію, ми це зробимо.</p>
<p>Єдине, шановні колеги, я звертаюся до вас з проханням. У нас працюють депутатські фракції, у нас працюють керівники комітетів і комітети. І давайте, щоб ми не з голосу все ж таки формували порядок денний, а через наради керівників фракцій, яка щодня з ранку працює і практично до вечора, або через керівників комітетів. По готовності, по важливості приймали рішення і формували порядок денний.</p>
<p>А зараз… Пан Наливайченко є в нас? Є. Валентине Олександровичу, будь ласка, до мікрофона. По ситуації у Службі безпеки України.</p>
<p>&nbsp;</p>
<p>НАЛИВАЙЧЕНКО В.О.</p>
<p>Шановний пане Голово, шановні народні депутати і дорогі громадяни України! Як уповноважений Верховної Ради&nbsp; по контролю за діяльністю Служби безпеки України доповідаю вам, за останню добу що коїться з безпекою країни в нашій з вами державі.</p>
<p>Питання номер один. Вчора цілодобово працював з мандатом вашим, шановні народні депутати. У керівництві Служби безпеки немає голови, немає перших заступників, немає керівників. Єдиний заступник, який в принципі знаходився у будівлі і знаходився на військовій службі, тобто виконував військовий статут і закони, це пан Породько.</p>
<p>Голова і його перші заступники відключили телефони, самовільно залишили місце несення військової служби. Управління всі: від Криму, Донецьку до Чернігова – залишилися без зв'язку, без керівництва, без планів захисту об'єктів ядерних в нашій державі, об'єктів масових зібрань наших громадян, я вже не кажу про дитячі садки, школи, "Дніпрогес" і все інше, що є для кожного фахівця, який бере на себе відповідальність, одягає військову форму і отримує звання військове від народу України – питання номер 1.</p>
<p>Друге, шановні друзі. Я вам доповідаю друге питання. Від імені Верховної Ради я закликаю всіх сьогодні, щоб Голова Верховної Ради, керуючись Конституцією і рішення Конституційного Суду України, вніс на розгляд народу і парламенту тих людей, яким треба негайно довірити відповідати за безпеку, знаходитись в своїх кабінетах на робочих місцях і зупинити злочинність, відновити безпеку кожного громадянина і нарешті відновити законну діяльність по забезпеченню безпеки людей і об'єктів підвищеної небезпеки, персональна відповідальність і звітність в парламенті.</p>
<p>Третя. Моя пропозиція, шановні друзі до кожного з вас, щоб після призначення в разі, коли буде рішення всього парламенту такі керівники звітувались щоденно про безпеку в державі, про безпеку кожного будинку нашого громадянина, про безпеку народного депутата кожного, який приходить і працює, про безпеку кожної громадської організації активістів, де б вони не знаходились.</p>
<p>Дякую всім вам за увагу. Просив би консолідованого, безпекового, відповідального рішення. Слава Україні! <i>(Оплески) </i></p>
<p>&nbsp;</p>
<p>ГОЛОВУЮЧИЙ. Хвильку. Валентин Олександрович, ми домовились, що по одному питанню із фракцій. Будь ласка, запишіться, колеги.</p>
<p>Будь ласка, слово надається від фракції "Батьківщина", Бондаренко Володимир Дмитрович.</p>
<p>І я просив би, одну хвильку, технічних наших працівників включити трансляцію нашого засідання на вулицю, щоб ті, хто стоять біля Верховної Ради могли чути, про що ми з вами говоримо, над чим ми працюємо.</p>
<p>&nbsp;</p>
<p>11:13:30</p>
<p>БОНДАРЕНКО В.Д.</p>
<p>Володимир Бондаренко, "Батьківщина".</p>
<p>Шановні друзі, сьогодні ми чуємо, то з одного, то з іншого джерела про те, що хтось старається вирватися за межі України, старається покинути цю закривавлену їхніми руками землю і сховатися у наших добрих сусідів або десь дальше.</p>
<p>Я вважаю, що сьогодні одним із тих завдань, які повинна Служба безпеки України, а також Прикордонна служба та деякі інші відомства негайно&nbsp; вирішити це, заблокувати будь-який рух коштів в банках України. Негайно звернутися через дипломатичні канали до наших західних сусідів з тим, щоби були заблоковані кошти, хоча би до тої групи людей, яка вже визначена -&nbsp; тих 25 перших, які сьогодні вже відомі, хто робив оце все в Україні. Припинити будь-які пересікання кордонів офіційні і неофіційні цими особами. Тому що сьогодні вони як пацюки розбігаються по всій землі, а потім будуть звідти, розкушуючи, критикувати дії нової влади, яка залишилися…</p>
<p>&nbsp;</p>
<p>ГОЛОВУЮЧИЙ. Дайте можливість завершити питання.</p>
<p>&nbsp;</p>
<p>11:15:00</p>
<p>БОНДАРЕНКО В.Д.</p>
<p>... яка залишившись без грошей, повинна утримати весь порядок, який повинен тут бути відновлений. Тому спокійно, але виважено і чітко треба робити ці перші дуже важливі кроки.</p>
<p>Пане Валентине, вам відома служба. Ви знаєте, що вона накопичила дуже багато матеріалів з того і з іншого приводу. Тому дійте рішуче, будь ласка. Спасибі.</p>
<p>&nbsp;</p>
<p>ГОЛОВУЮЧИЙ. Будь ласка, дайте відповідь.</p>
<p>&nbsp;</p>
<p>НАЛИВАЙЧЕНКО В.О. Дякую.</p>
<p>Дорогі громадяни України, дорогий пане Володимире! Доповідаю вам, вчора після рішення Верховної Ради, і я хотів би подякувати всім депутатам, які проголосували за призначення міністра внутрішніх справ України, відбулася міжвідомча нарада нарешті. Визначені конкретні оперативні, оперативно-технічні заходи, які з вчорашнього вечора вживаються.</p>
<p>Перше. Для недопущення залишення території України злочинцям, які стріляли в людей або віддавали накази.</p>
<p>Друге. Готується подання, і я благаю вас призначити Генерального прокурора, щоб зразково показати, що нова більшість в парламенті знає, що законність понад усе. Щоб саме через нього законними санкціями через Держфінмоніторинг, через інші силові відомства зупинити і розкрадання, і відмивання коштів, і вивезення їх від скарбниці Нацбанку і з інших місць, де це має буде збережено, оскільки це народні гроші.</p>
<p>І третє. Вважаю, що рішучості достатньо і доповідаю, що біля Пукача камери вільні.</p>
<p>&nbsp;</p>
<p>ГОЛОВУЮЧИЙ. Дайте можливість закінчити виступ. Завершуйте.</p>
<p>&nbsp;</p>
<p>НАЛИВАЙЧЕНКО В.О. Біля Пукача, який сидить, і ви пам’ятаєте, як це було, камери вільні для військових злочинців, ні в кого рука не дрогне. Але – закон, судове рішення. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, Агафонова, народний депутат фракції "УДАР".</p>
<p>&nbsp;</p>
<p>11:16:55</p>
<p>АГАФОНОВА Н.В.</p>
<p>Прошу передати слово Чумаку Віктору Васильовичу.</p>
<p>&nbsp;</p>
<p>ГОЛОВУЮЧИЙ. Включіть мікрофон народного депутата Чумака.</p>
<p>&nbsp;</p>
<p>11:17:01</p>
<p>ЧУМАК В.В.</p>
<p>Віктор Чумак, 214 виборчий округ, фракція політичної партії "УДАР".</p>
<p>Валентин Олександрович, я, в мене два питання невеликих. Перше питання, але важливі, я вважаю. Скажіть, будь ласка, чи збережені всі справи оперативного обліку, особливо за останній період? Чи вони не знищені Службою безпеки? Це перше питання.</p>
<p>І друге питання. Сьогодні в Криму планується достатньо широкі заходи кримських татар. Чи готова Служба безпеки разом з МВС реагувати на ситуацію, якщо можуть бути провокацій в Криму, відповідно до цієї ходи?</p>
<p>&nbsp;</p>
<p>НАЛИВАЙЧЕНКО В.О. Дозвольте відповідати, пане Голово?</p>
<p>&nbsp;</p>
<p>ГОЛОВУЮЧИЙ. Будь ласка.</p>
<p>&nbsp;</p>
<p>НАЛИВАЙЧЕНКО В.О. Шановний Віктор Васильович, шановні колеги! Доповідаю вам, починаючи з другого, найголовнішого, питання.</p>
<p>Безпека українців в Криму. Дякую кожному депутату, пану Мустафі Джемілєву, пану Віктору Чумаку і всім іншим, хто сьогодні разом зі мною, з Уповноваженим, діяли і в цю ніч. Всі заходи, які необхідно було розробити, розроблені, з точки зору Міністерства внутрішніх справ і Служби безпеки. Більше того, доповідаю народу України&nbsp; і шановній Верховній Раді, зустріч вчора вночі відбулась з нашими стратегічними партнерами по безпеці, представниками Російської Федерації, в тому числі все, що стосується безпеки і громадян, військових, і цієї країни в Криму. Наша відповідальність – безпека всіх. Наша відповідальність – показати інші стандарти фахові, високі і зрозумілі нашим сусідам, в тому числі і на Сході.</p>
<p>Друге питання. Віктор Васильович, доповідаю по суті. Чи знищені чи ні справи, які велись проти нас, народних депутатів, – не можу доповісти. Не підпорядковується жоден оперативний підрозділ жодному Уповноваженому.&nbsp;</p>
<p>Саме тому мій перший заклик був&nbsp; визначитись, хто та людина&nbsp; буде,&nbsp; хто&nbsp;&nbsp; зупинить знищення, хто оприлюднить. Я дивлюсь навіть на цю половину…</p>
<p>Можна 30 секунд, фахово. Вибачте, я буду дуже коротко і фахово.</p>
<p>Оприлюднить, кого з вас&nbsp; і з нас&nbsp; прослуховують і продовжують незаконно прослуховувати, кого з нас&nbsp; до цього часу ведуть незаконним спостереженням. Стосовно кого з нас&nbsp; криміналітет в зрощенні з правоохоронцями&nbsp; чекає&nbsp; в областях&nbsp; України для того, щоб організовувати провокації.&nbsp; Фахову відповідь має дати той,&nbsp; хто отримає право керувати органами безпеки. Дякую.</p>
<p>&nbsp;</p>
<p>ГОЛОВУЮЧИЙ.&nbsp;&nbsp;&nbsp; Будь ласка, народний депутат Шевченко, фракція "Свободи".</p>
<p>&nbsp;</p>
<p>11:19:39</p>
<p>ШЕВЧЕНКО О.О.</p>
<p>Прошу передати слово народному депутату Леонову.</p>
<p>&nbsp;</p>
<p>ГОЛОВУЮЧИЙ.&nbsp; Включіть,&nbsp; будь ласка, мікрофон народного депутата Леонова.</p>
<p>&nbsp;</p>
<p>11:19:46</p>
<p>ЛЕОНОВ Е.В.</p>
<p>Шановний пане&nbsp; Голово Служби безпеки&nbsp; України, в Криму ми знаємо, що&nbsp;&nbsp;&nbsp; розвиваються сепаратистські настрої і вони роздмухуються&nbsp; Головою Верховної Ради РК Константиновим і&nbsp; Головою Ради Міністрів РК Могильовим. Чи СБУ найближчим часом&nbsp; буде вживати заходів реагування щодо цих&nbsp; сепаратистів?&nbsp; Це перше.</p>
<p>Друге. Під час перетину державного кордону&nbsp; охорона Пшонки і Клименка відкрила стрілянину по українським прикордонникам. СБУ мусить відреагувати на це і порушити справи з цього приводу.</p>
<p>Третє. Хмельницьке СБУ:&nbsp; 2 людей загинуло,&nbsp; 4 поранені. Де колишній очільник Хмельницького СБУ Крейтер і що СБУ, які заходи будуть вжиті для того, щоб покарати цього злочинця.</p>
<p>&nbsp;</p>
<p>НАЛИВАЙЧЕНКО В.О.&nbsp; Дякую.</p>
<p>Шановні народні депутати, доповідаю вам, починаючи&nbsp; з останнього&nbsp; питання, скільки там смертей людей. Людина, яка віддала наказ і ті хто виконали в погонах злочин,&nbsp; розстріляли людей – військові злочинці. Їх має затримати військова прокуратура і нове керівництво СБУ надати всіляке сприяння, забезпечивши безпеку&nbsp; їх до суду, кожного хто стріляв.</p>
<p>Питання два доповідаю. Все, що стосується&nbsp; охоронців і громадян&nbsp; України, які займали найвищі посади&nbsp; в державі, це правда, що вони відкривають&nbsp; вогонь, їх охорона, коли їх&nbsp; прикордонники законно просять показати паспорти.&nbsp; Тому це питання національної безпеки зараз для того, щоб прокурор Генеральній в Україні з'явився і визначився з законними санкціями.</p>
<p>Третє. Доповідаю, я вважаю, що питання безпеки України зараз і питання управління державної охорони, керівника треба негайно змінити Верховною Радою України, заборонити використовувати зброю в тому числі і цьому підрозділу, незалежно від обставин. Така ситуація з безпекою в державі.</p>
<p>Сепаратизм. Вчора як уповноважений отримав інформацію: нинішнє керівництво Служби безпеки закрило кримінальне провадження, про яке розповідало людям… Закрило кримінальне провадження, про яке обіцяли і розповідали громадянам України. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, народний депутат Тігіпко Сергій Леонідович.</p>
<p>&nbsp;</p>
<p>11:22:23</p>
<p>ТІГІПКО С.Л.</p>
<p>Валентин Олександрович! По-перше, я хотів би заявити, що ми виступаємо проти любих сепаратистських кроків. Той хто робить, я вважаю, такі кроки, чи говорять про щось, він ворог України і з ним потрібно працювати відповідно до законів України.</p>
<p>Але я хотів би звернутися до вас з проханням таким, зараз йдуть, практично по всіх Західній і Центральній Україні самосуди над членами Партії регіонів, які не зробили ніяких порушень. І одна провина у них тільки в тому, що вони члени Партії регіонів, випадки просто страшні, від підпалення хат до того, що з ножем біля горла заставляють писати заяву про вихід із фракції.</p>
<p>Я просив би, я вважаю, що революціонери повинні захищати порядок і країну, а не грабувати і не принижувати гідність людей. У мене прохання, підключайтесь до цієї роботи. Дякую.</p>
<p>&nbsp;</p>
<p>НАЛИВАЙЧЕНКО В.О. Шановний Сергій Леонідович! Шановні народні депутати!&nbsp; Я вам доповідаю про таке: безпека кожного громадянина, я так вважаю і&nbsp; щиро переконаний, має забезпечуватись незалежно від політичних поглядів, мови спілкування. Це треба набратись сміливості всім сказати і виконати.</p>
<p>Так само я вам доповідаю, що як і обіцяли вчора, і я як уповноважений Верховної Ради, і міністр внутрішніх справ зустрілись, відкрили двері центральні і зустрілися з усіма активістами, протестувальниками, всі хто стурбований, не спокійний, запросили до себе і вважаємо, що через щире партнерство, діалог з&nbsp; цими людьми насамперед треба відновлювати правопорядок.&nbsp;&nbsp;&nbsp;</p>
<p>Відновлювати, коли вони не бояться нічого і&nbsp; довіряють, що більше в них в погонах ніхто не вистрелить або в їхніх друзів. Але люди в погонах мають отримати народну довіру. Але шлях болючий, через взаємну довіру, через те, щоб було партнерство спілкування і на керівництво, в тому числі в правоохоронних органах, набирати нових людей.</p>
<p>Я чесно вважаю і залишусь в парламенті для цього, для того, щоб&nbsp; проголосувати з вами за необхідність проведення люстрації, яка&nbsp; визначена парламентом, законом…</p>
<p>&nbsp;</p>
<p>ГОЛОВУЮЧИЙ. Будь ласка, від позафракційних народний депутат Зарубінський.</p>
<p>&nbsp;</p>
<p>11:24:53</p>
<p>ЗАРУБІНСЬКИЙ О.О.</p>
<p>Дякую. Шановний пане Валентине! Я знаючи вас, свідомо вчора голосував за вас і сподіваючись, що&nbsp; Служба безпеки України – буде&nbsp; дійсно Службою безпеки України, сподіваюсь,&nbsp; так воно&nbsp; і буде.</p>
<p>А наразі в мене два&nbsp; запитання: перше запитання – ви сказали, що&nbsp; в обласних управліннях зараз фактично безлад, фактично деморалізація, деградація, я не знаю як ще назвати?</p>
<p>Скажіть, будь ласка, що робиться для того, щоб такі об'єкти стратегічні, як: АЕС, атомні ректори, гідровузли і інші важливі стратегічні об'єкти все-таки були під серйозним&nbsp; не тільки наглядом, а захистом бо без&nbsp; цього ви розумієте безпеки держави бути не може?</p>
<p>&nbsp;І друге питання. Я завжди розглядав&nbsp;&nbsp;&nbsp;&nbsp;&nbsp;&nbsp; безпеку, як похідну від багатьох факторів, в тому числі від спокою, від порядку в тому чи іншому місці, в тому&nbsp; чи іншому селищі. Київ – це столиця, а звідси відбувається мультиплікація спокою або навпаки неспокою на всю країну. Вчора у вас була&nbsp; нарада, я знаю спільна з МВС, що ви намітили, щоб Київ вернувся дійсно до&nbsp; міста порядку і спокою? Дякую.</p>
<p>&nbsp;</p>
<p>НАЛИВАЙЧЕНКО В.О. Дякую, пане Олег.</p>
<p>Доповідаю Верховній Раді, безпека ядерних&nbsp; об'єктів&nbsp; і інших об'єктів критичної інфраструктури нашої країни, керівництво СБУ&nbsp; вчора була покинуто разом з тим, що вони покинули місця служби і відключили</p>
<p>&nbsp;служби і відключили весь зв'язок – від телефонного до&nbsp; особистого. Хто може доповісти про інше, будь ласка, хай прийдуть у Верховну Раду і доповідають нам з вами. Не з'являються. Тому і відповідь така: негайно парламенту взяти відповідальність за те, щоб повернути на керівництво людей або призначити, які будуть відповідати за безпеку цих об'єктів.</p>
<p>Звертаюсь, і впевнений, що прості співробітники, не дезертири, і залишилися, і забезпечують попри або за відсутності навіть керівництва відповідальності фінансування і інших аспектів, безпеку цих об'єктів. Чи це так на 100 відсотків чи ні, треба перевіряти і профільним&nbsp; комітетам Верховної Ради,&nbsp; і новому керівництву.</p>
<p>Що стосується міжвідомчої наради, це правда. Я дякую ще раз міністру внутрішніх справ Арсену Авакову, дякую народним депутатам, які приходили на цю нараду, і вважаю, що треба розширити практику, щоб всі народні депутати мали можливість приходити на такі наради, особливо у цей час.</p>
<p>Безпека в Києві разом з загонами …</p>
<p>&nbsp;</p>
<p>ГОЛОВУЮЧИЙ.&nbsp; Завершуйте, будь ласка.</p>
<p>&nbsp;</p>
<p>НАЛИВАЙЧЕНКО В.О.&nbsp; Безпека в Києві разом з загонами Народної самооборони, разом з громадами, які&nbsp; самі свої райони обороняли від підпалів автомобілів, зі вчорашньої ночі налагоджується. Мій телефон цілодобово, як і міністра, працює. Поки що ми не маємо інших&nbsp; можливостей і підлеглих. Свій телефон маємо, просимо підтримки Верховної Ради, щоб більше було повноважень. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую, Валентин Олександрович.</p>
<p>Шановні колеги, на трибуну запрошується Уповноважений з питань Генеральної прокуратури Махніцький Олег Ігоревич. <i>(Оплески)</i></p>
<p>&nbsp;</p>
<p>МАХНІЦЬКИЙ О.І.</p>
<p>Шановні колеги, вчора одразу після завершення пленарного засідання мною було проведено у Генеральній прокуратурі нараду із заступниками Генерального прокурора. Правда, не всі заступники з'явилися на цю нараду. Але під час наради було з'ясовано, як працюють органи прокуратури. Зі слів керівництва Генеральної прокуратури, ці територіальні прокуратури працюють, правда, ті, що приміщення постраждали, вони в інших приміщеннях працюють, але в загальному органи прокуратури на місцях працюють.</p>
<p>Значить, підчас наради і вже сьогодні, вчора після наради і сьогодні вже почалася конкретна робота і поставлені конкретні завдання, які має зробити прокуратура. Це, по-перше, розслідування фактів сепаратизму – дано&nbsp; доручення, щоб... це є справи про сепаратизм і кримінальні справи, вони є підслідні, згідно Кримінально-процесуального кодексу, органам&nbsp; прокуратури, щоб вжити всі невідкладні заходи для того, всі і всі процесуальні заходи, щоб особи винні не змогли покинути країну і, можливо, було забезпечено розслідування тих кримінальних справ. Також дано доручення щодо розслідування факту спроби використання Збройних Сил України підчас масових акцій.</p>
<p>Крім цього, що саме важливе – це&nbsp; організовано розслідування по фактах масового вбивства людей вищими керівними службовими особами правоохоронних органів. Вже на сьогоднішній день створена слідчо-оперативна група в складі слідчих особливо важливих справ органів Генеральної прокуратури України, працівників міністерства внутрішніх&nbsp; справ та Служби безпеки України. Всі ці убивства, які відбулися на Майдані, раніше вони були розкидані по окремих кримінальних справах, по різних, ними займалися органи внутрішніх справ на низовому рівні. Тобто ви розумієте, що міліція розслідувала справи, де людей вбивала міліція. Мною дано доручення, щоб ці всі справи були передані до провадження слідчих з особливо важливих справ Генеральної прокуратури України і об'єднані в одне провадження. На сьогоднішній день ці справи об'єднані всі в одне провадження, і розслідування здійснюється, власне, в не поодиноких вбивствах, а по факту масового вбивства людей.</p>
<p>Як мені тільки що доповіли, тому що я тільки що приїхав з Генеральної прокуратури, ми вчора працювали до третьої години ночі і сьогодні вже з восьмої ранку, що вже вчинено відповідні процесуальні заходи щодо перекриття можливості виїзду за кордон підозрюваних осіб, готуються вже оголошення підозр і оголошення відповідних підозрюваних в розшук.</p>
<p>Крім цього, ще хочу повідомити, що вчора було мене повідомлено про те, що в Хмельницькій області в місті Городку представниками громадськості було затримано на території помешкання батьків заступника начальника Служби безпеки Тернопільської області, було виявлено мікроавтобус, повністю начинений зброєю і боєприпасами.</p>
<p>Для того щоб забезпечити процесуальне вилучення цих боєприпасів, було дано вказівку заступнику воєнного прокурора і прокурора області, які виїхали на місце і забезпечили процесуальне вилучення. І ця зброя, як пояснив заступник начальника СБУ, вона належить, власне, СБУ в Тернопільській області. Вона була доставлена на територію Тернопільської області.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, запишіться на питання до Олега Ігоровича.&nbsp; Будь ласка, шановні колеги, рук більше, ніж записалося депутатів.</p>
<p>Бригинець, народний депутат, фракція "Батьківщина".</p>
<p>&nbsp;</p>
<p>11:33:43</p>
<p>БРИГИНЕЦЬ О.М.</p>
<p>Бригинець, фракція "Батьківщина". Прошу передати слово Соболєву.</p>
<p>&nbsp;</p>
<p>11:33:52</p>
<p>СОБОЛЄВ С.В.</p>
<p>Соболєв, фракція "Батьківщина". У мене два питання.</p>
<p>Перше. Яка ситуація зараз із виконанням наших рішень стосовно звільнення затриманих.</p>
<p>І друге питання. Чи встановлено місцезнаходження Пшонки, Клименка і&nbsp; Януковича? Якщо Пшонка і Клименко дозволили віддати накази стріляти в українських прикордонників,&nbsp; чому до цього часу вони не затримані і не застосовані запобіжні заходи&nbsp; стосовно них? &nbsp;Дякую.</p>
<p>&nbsp;</p>
<p>МАХНІЦЬКИЙ О.І. Відносно другого питання, то я&nbsp; вже щодо нього доповів. Тобто що стосується передостанньої частини моєї доповіді, заведено… вчора було вжито заходи, зведено&nbsp; в єдине провадження кримінальне, і працює слідчо-оперативна група, яка вживає відповідні&nbsp; процесуальні заходи. У тому числі і&nbsp; щодо затримання цих осіб і доставлення їх під вартою до суду.</p>
<p>Що стосується першого питання. Також це питання розглядалося. Я дав доручення про те, щоб всі особи, які є під вартою, щоб вони були негайно звільнені з-під варти. У тому числі це стосується адвоката Смалія, по якому вже кримінальна справа триває тривалий час. <i>&nbsp;(Оплески) </i>&nbsp;Крім цього дано доручення щодо осіб, по яких порушені відповідні кримінальні провадження зведені. Там, де відсутні докази, де є недостатньо доказів вини, щоб вони були, кримінальні провадження, по них закриті по реабілітуючи обставинах. Не по Закону про звільнення&nbsp; від кримінальної відповідності, який ми тричі приймали, а, власне, по&nbsp; загальних підставах кримінального…</p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>МАХНІЦЬКИЙ О.І. Власне, на підставах, передбачених в Кримінально-процесуальному кодексі по реабілітуючи підставах. Тобто такі особи повинні бути виправдані.</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; включіть мікрофон народного депутата Чернякова, фракція "Свобода".</p>
<p>&nbsp;</p>
<p>11:36:00</p>
<p>ЧЕРНЯКОВ В.В.</p>
<p>Прошу передати слово Юрку Сиротюку.</p>
<p>&nbsp;</p>
<p>ГОЛОВУЮЧИЙ. Включіть мікрофон.</p>
<p>&nbsp;</p>
<p>11:36:06</p>
<p>СИРОТЮК Ю.М.</p>
<p>Юрій Сиротюк, Всеукраїнський об'єднання "Свобода".</p>
<p>Олег Ігоревич, хотів би запитати такі речі.&nbsp;Зараз які робить кроки прокуратура і буде робити кроки, щоби припинити відчуження національного майна через рахунки, через банки? І чи робляться якісь кроки для арештування тих фінансистів "сім'ї", наприклад, Сергія Курченка, керівника групи ВТЕК, який за декілька років правління Януковича став мільярдером?</p>
<p>І друге питання. Чи може прокуратура вплинути, щоби почали випускати, крім вчора Юлії Тимошенко, почали випускати інших політичних в'язнів, таких, як Віталія Запорожця, батька і сина Павличенків і інших? Дякую.</p>
<p>&nbsp;</p>
<p>МАХНІЦЬКИЙ О.І.&nbsp; Звичайно, що я буду все робити для того, щоб органи прокуратури здійснювали свої функції, які передбачені законом. Під час вчорашньої наради я поставив до відома всіх заступників Генерального прокурора, що їхня робота з цього дня буде зовсім по-іншому. Тому що в нашій державі вже зовсім інше суспільство і зовсім інші вимоги. Прокуратура повинна виконувати ті функції, які передбачені закони, а не виконувати будь-які чи політичні, чи інші замовлення.</p>
<p>Що стосується фактів відчуження майна, то, звичайно, що відповідні заходи і в межах кримінальної справи, про яку я сказав, будуть вживатися. І якщо будуть інші факти відомі чи повідомлені, звичайно, що будуть вживатися всі відповідні заходи.</p>
<p>А другим… Щодо перегляду кримінальних справ, це так само одне із завдань буде. Не лише осіб, які були незаконно притягнуті до кримінальної відповідальності під час подій на Майдані, а взагалі по всіх справах, де були притягнуті до кримінальної відповідальності невинні особи, будуть…</p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>МАХНІЦЬКИЙ О.І. …будуть вживатися всі заходи, передбачені Кримінально-процесуальним законодавством.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Від позафракційних, будь ласка, народний депутат Богословська. А, я вибачаюся, ще у нас не задавав питання народний депутат Паламарчук від фракції "УДАР". Будь ласка, включіть йому мікрофон.</p>
<p>&nbsp;</p>
<p>11:38:25</p>
<p>ПАЛАМАРЧУК М.П.</p>
<p>Скажіть, будь ласка, чи працює сьогодні Єдиний державний реєстр і чи є проблеми з новим Кримінально-процесуальним кодексом?</p>
<p><b>&nbsp;</b></p>
<p>МАХНІЦЬКИЙ О.І. Останнє питання, чи є проблеми з новим Кримінальним кодексом? Це як теоретичне питання, та? Як практичне?</p>
<p>Звичайно, що проблеми з новим Кримінально-процесуальним кодексом є і я роботу по Кримінально-процесуальному кодексу ще почав раніше, пару місяців назад, як перший заступник голови Комітету з питань верховенства права і правосуддя, я розіслав всім керівникам територіальних органів Міністерства внутрішніх справ прокуратури, Служби безпеки, головам судів і Податкової служби, щоб вони надали свої зауваження і пропозиції, зараз ведеться робота, аналіз тих пропозицій для того, щоб було підготовлено відповідний проект змін до Кримінально-процесуального кодексу.</p>
<p>Що стосується Реєстру. То вчора цей Реєстр не працював. Виявилося так, що він чомусь не працював, тому що вчора, коли було викликано слідчих з особливо важливих справ для того, щоб розпочати розслідування по фактах масового вбивства людей, виявилося, що Реєстр не працює. Але сьогодні зранку він вже запрацював. Невідомо з яких причин він не діяв. Ну, можемо здогадуватися.</p>
<p>&nbsp;</p>
<p>ГОЛОВУЮЧИЙ. Будь ласка, від позафракційних народний депутат Богословська, включіть мікрофон.</p>
<p>&nbsp;</p>
<p>11:40:00</p>
<p>БОГОСЛОВСЬКА І.Г.</p>
<p>Дякую. Я з таким же запитом буду звертатися до міністра внутрішніх справ Авакова. Є інформація про те, що фірми Курченка зараз мають на підприємствах України більше 100 тисяч тонн нафтопродукту, який оформлений контрабандою. Ми просимо терміново, зараз буде направлений запит в Генеральну прокуратуру і в Міністерство внутрішніх справ, і в Службу безпеки України, ми просимо терміново порушити кримінальну справу, це офіційна заява про скоєння злочину, прошу вносити її до Реєстру і терміново заарештувати ці активи, бо це державні гроші.</p>
<p>Крім того, є борг фірм Курченка перед "Нафтогазом" мільярд 600 мільйонів. Просимо зробити перевірку як виник, чи є там фіктивний борг і перевірити ці факти. Дякую.</p>
<p>&nbsp;</p>
<p>МАХНІЦЬКИЙ О.І.&nbsp; Звичайно, що всі повідомлені факти чи то будь-яким способом, чи депутатським зверненням вони будуть внесені до Реєстру і будуть розслідуватися. І будуть вживатися відповідні заходи.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Ляшко.</p>
<p>&nbsp;</p>
<p>11:41:16</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Шановний пане Генеральний прокурор, я зареєстрував у Верховній Раді законопроект про звільнення політв'язнів, але порошу вас, не чекаючи рішення Верховної Ради, я передам вас список політв'язнів –&nbsp; це і "Васильківські терористи", і "оборонці Римарської", і сім'я Павличенків, і Андрій Шаманов з Донецька, над яким знущаються убоповці три роки ні за що. Прийміть заходи, щоб люди були&nbsp;&nbsp; звільнені.</p>
<p>І ще одне. Я думаю, що вся Верховна Рада мене підтримає, ми просимо вас від імені мільйонів українських громадян негайно затримати і доставити в суд для обрання міри запобіжного заходу у вигляді тримання під вартою колишнього Президента України Януковича, оголосити в розшук колишнього Прем'єр-міністра Азарова, першого віце-прем'єра Арбузова, Генерального прокурора Пшонки, Клименка, сепаратистів Добкіна, Кернеса, Константинова, Могильова, Голенка, Пристюка, Кравченка,&nbsp; Клюєва – це все люди, які грабували країну, Портнова….</p>
<p>&nbsp;</p>
<p>ГОЛОВУЮЧИЙ. Завершуйте.</p>
<p>&nbsp;</p>
<p>11:42:29</p>
<p>ЛЯШКО О.В.</p>
<p>… Портнова, Лукаш – це все люди, які грабували країну, які довели до кровопролиття. Негайно вжити&nbsp;&nbsp; заходів до заборони їх виїзду за кордон, до затримання Жилін, "Оплот", харківська організація, який учора бив наших людей. Учора в Луганську били людей українців.</p>
<p>Я прошу вас діяти рішуче, радикально і безпощадно до ворогів українського народу&nbsp; і до ворогів революції.</p>
<p>&nbsp;</p>
<p>МАХНІЦЬКИЙ О.І. Що стосується реабілітації політв'язнів, це робота, дано доручення в цьому напрямку. І також щодо розслідування фактів, які мали місце під час Майдану. І також інших зловживань колишнього режиму.</p>
<p>&nbsp;</p>
<p>ГОЛОВУЮЧИЙ. Народний депутат Немілостівий, будь ласка,&nbsp; включіть мікрофон.</p>
<p>&nbsp;</p>
<p>11:43:27</p>
<p>НЕМІЛОСТІВИЙ В.О.</p>
<p>Шановний Олег Ігорович, я все ж таки хотів би вас попросити, щоб ви надали, я от біля вас тут, щоб ви надали, мабуть, або доручення, або прохання, я не знаю, як там з ваших повноважень виходите. Але мені вчора увечері, вночі і сьогодні зранку дуже багато людей телефонувало з мого рідного міста Харкова. Там відбуваються незрозумілі події щодо спроб захвату будівлі обласної державної адміністрації невідомими людьми, щодо побиття людей, які вийшли на Майдан, щодо інших правопорушень. Я би просив вас, щоб в цю ситуацію втрутитися, знайти винних людей, які сьогодні продовжують дестабілізувати ситуацію і наводити, ну, певні негативні настрої в суспільстві. Дякую.</p>
<p>&nbsp;</p>
<p>МАХНІЦЬКИЙ О.І.&nbsp; Ваша інформація, я взяв записав її, буде взято до уваги і буде проведена відповідна перевірка.</p>
<p>&nbsp;</p>
<p>ГОЛОВУЮЧИЙ. Включіть мікрофон народного депутата Полочанінова.</p>
<p>&nbsp;</p>
<p>11:44:36</p>
<p>ПОЛОЧАНІНОВ В.Г.</p>
<p>Народний депутат Полочанінов. Олег Ігоревич, у мене до вас прохання. Наради, зустрічі, каральні функції прокуратури – це все дуже добре. Але я хотів би вас попросити кожен свій виступ тут починати з оголошення прізвищ людей, які були затримані під час акцій протесту і зараз вже звільнені. Щоб ми могли знати, хто були ці люди і що вони вже звільнені. З цього повинен починатись кожен ваш виступ тут. Дякую.</p>
<p>&nbsp;</p>
<p>МАХНІЦЬКИЙ О.І. На сьогоднішній день майже всі звільнені. Тобто під вартою, наскільки мені відомо, троє осіб перебуває. І це питання буде вирішене в перший же ж, я сказав, доручив, щоб в перший же ж робочий день, тобто завтра, понеділок, щоб це питання було вирішено, щоб ці особи не перебували під вартою, а щоб були звільнені. І як я вже доповів вам, щоб всі справи були переглянуті. Якщо, мало того, щоб звільнені ці особи були, якщо є відсутні докази, щоб такі особи були виправдані.</p>
<p>&nbsp;</p>
<p>ГОЛОВУЮЧИЙ. Дякую, Олег Ігоревич. Будь ласка…</p>
<p>&nbsp;</p>
<p>МАХНІЦЬКИЙ О.І.&nbsp; Дуже дякую. Слава Україні!&nbsp; <i>(Оплески)</i></p>
<p>&nbsp;</p>
<p>ГОЛОВУЮЧИЙ. Будь ласка, виконуючий обов’язки міністра внутрішніх справ – Аваков&nbsp; Арсен Борисович.</p>
<p>&nbsp;</p>
<p>АВАКОВ А.Б. Доброго дня. Шановний український народе і шановні депутати! Ситуація в державі напружена, іншого&nbsp; і бути&nbsp; не може після того насильства, яке вчинила попередня влада над українським народом, іншого нам не дано.</p>
<p>Коротко доповім про нагальне. Вчора вночі проведена нарада&nbsp; разом з Генеральною прокуратурою, СБУ, підрозділами громадської безпеки Майдану, включаючи Самооборону Майдану, сотні "Свободи", "Правого сектору", інших підрозділів.&nbsp; Нарада щодо підтримки&nbsp;&nbsp; громадського порядку і охорони державних установ. Прийняті відповідні рішення. Сьогодні на вулицях Києва ви бачите&nbsp; спільне патрулювання&nbsp; української міліції, яка перейшла на бік народу, та&nbsp; Самооборони Майдану.</p>
<p>Друге. Надвечір&nbsp; 22 лютого прийнято відповідне рішення, про це Генеральний прокурор зараз уповноважений сказав. Зараз звільнено 64 людини,&nbsp; 3 людини буде звільнено відповідним рішенням, яке прийме прокуратура, і відповідні суди в понеділок. Ці громадяни були затримані,&nbsp;&nbsp; приймаючи участь в протестах,&nbsp; що відбувалися в країні минулого тижня.</p>
<p>Третє. Мною розпущено&nbsp; колегію МВС, призначено&nbsp; новий склад колегії міністерства. Мною як виконуючим обов'язки&nbsp; призначено службові&nbsp; розслідування у відношенні ряду&nbsp; співробітників&nbsp; і посадових осіб&nbsp; Міністерства внутрішніх справ, УМВС в областях по фактам їх дій в заворушеннях&nbsp; останнім часом.</p>
<p>Разом з Генеральною&nbsp; прокуратурою&nbsp; будемо приймати відповідне рішення щодо&nbsp; результатів розслідування. Окремо зазначу, що разом з ГПУ і СБУ проведено&nbsp; відповідну нараду, про це вже говорили тут&nbsp;&nbsp; мої колеги. Тема: "Взаємодія правоохоронних органів щодо&nbsp; резонансних злочинів проти українського народу, в тому числі зі сторони колишніх чинників держави." Прийнято ряд відповідних&nbsp; оперативн<a name=Temp></a>их&nbsp; мір реагування.</p>
<p>Користуючись&nbsp; нагодою, звертаючись до&nbsp;&nbsp; народу України,&nbsp; до кожного з присутніх тут депутатів і державних діячів. Прошу кожного із вас разом з українською міліцією, яка перейшла на сторону народу, вибудовувати нову систему відносин в суспільстві. Без істерик, без анархічних дій, без мародерства, без&nbsp;&nbsp; &nbsp;напада на громадян, без напада на депутатив. Припиніть безглузде захоплення органів державної влади. Ця державна влада – вже ваша влада. Ця державна влада – влада, яка народжується і потребує підтримки. Зараз у нас не час для диструкций, &nbsp;зараз час для созидания. Слава Украине!</p>
<p>&nbsp;</p>
<p>ГОЛОВУЮЧИЙ.&nbsp; Дякую. Шановні колеги! Запишіться на питання. Будь ласка, Олександра Кужель, фракція "Батьківщина".</p>
<p>&nbsp;</p>
<p>11:49:18</p>
<p>КУЖЕЛЬ О.В.</p>
<p>Арсен Борисович, велике прохання до вас, дуже багато йде телефонних дзвінків і інформації з Донецької області, з Луганської, з Криму і Харкова, там, де місцева влада, або&nbsp; деякі політики починають озброювати "тітушок". Це є найстрашніше, бо там люди і так були дуже багато років під владою Партії регіонів. Візьміть під контроль і сьогодні я відправляла вам смс щодо Сімферополя, там сьогодні вшановують пам'ять татар, щоб там забезпечити порядок. Дякую.</p>
<p>&nbsp;</p>
<p>АВАКОВ А.Б. Дякую. Нам відомо про цю ситуацію і в Донецке, і в Луганске, и в Симферополе, зокрема, и в Харькове вночі, співробітники МВС втручалися в ситуацію. Я вважаю,&nbsp; що зараз органи МВС керовані, ми будемо робити все, щоб це протистояння не дало нам нового вибуху конфлікту. В тому числі в Сімферополі сьогодні нам ситуація відома, ми будемо робити все, щоб митингующие сторони с обеих сторин не мали поводу для зустрічного конфлікту. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, включіть мікрофон народному депутату Мартинюку Адаму Івановичу.</p>
<p>&nbsp;</p>
<p>11:50:40</p>
<p>МАРТИНЮК А.І.</p>
<p>Дякую. Мартинюк, фракція Компартії України. Скажіть будь ласка, от ми із задоволенням, я думаю, всі почули про вашу нічну нараду спільно всіх силових міністерств і відомств про те, що ви звертаєтесь до народу і даєте&nbsp; вказівку забезпечити мир і спокій в державі.&nbsp; Чи є якась ефективність від ваших закладів?&nbsp; Бо, на превеликий жаль, погроми&nbsp;&nbsp; по державі і приміщень, і людей продовжується, бо, на жаль, війна з пам'ятниками, в тому числі з пам'ятниками захисників Вітчизни під час Великої Вітчизняної війни продовжуються, погрози, підпали і все&nbsp; інше продовжується. &nbsp;&nbsp;Тобто наскільки ефективно&nbsp; сприймають ваші дії ваші підлеглі на місцях? Дякую.</p>
<p>&nbsp;</p>
<p>АВАКОВ А.Б. Дякую, Адаме Івановичу.</p>
<p>Зараз ситуація напружена, я вже це казав. Але вчора ми порозумілися разом, і я думаю, що сьогодні будемо мати заяву громадськості з цього питання з тим, щоб припинити дії таких агресивних проявів, в тому числі щодо державних приміщень, в тому числі щодо нападів, в тому числі&nbsp; щодо&nbsp; штурму&nbsp; державних установ.&nbsp;</p>
<p>Я вважаю, що ви сьогодні побачите на вулицях міста Києва і по всій державі совместное патрулювання, де ви побачите, що це буде&nbsp; непротивоборствующие сторони, це буде одна сторона, їх буде єднати Український&nbsp; Державний прапор.</p>
<p>І вважаю, що за день-два ми припинимо заворушення і такі виплиски насильства, які у нас спровоковані останніми подіями. Якщо щось буде не так, будемо втручатися, і повірте, що&nbsp;&nbsp;&nbsp; не дозволимо ні стріляти, ні нападати на людей і припинимо безглуздя.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, народний депутат Парасків, фракція регіонів. Включіть мікрофон.</p>
<p>&nbsp;</p>
<p>11:52:40</p>
<p>ПАРАСКІВ О.Д.</p>
<p>Параскив, фракция Партии регионов.&nbsp;</p>
<p>&nbsp;</p>
<p>ГОЛОСИ ІЗ ЗАЛУ. Українська! Українська! Українська!</p>
<p><i>&nbsp;</i></p>
<p>ПАРАСКІВ О.Д. Я хотел бы обратиться к руководителям всех трех силовых блоков, не повторять ошибок предшественников, не включать карательную машину однобоко. Вы не являетесь руководителями отдельных подразделений в каких-то областях Украины, вы&nbsp; руководители сегодня всех силовых ведомств Украины.&nbsp; К чему приводят эти ошибки? Свежий пример, он еще не отошел…</p>
<p>&nbsp;</p>
<p>АВАКОВ А.Б. Я, дякую. Я вас почув&nbsp; і скажу вам, що для мене принципово.</p>
<p>&nbsp;</p>
<p>ГОЛОВУЮЧИЙ. Шановні колеги, я&nbsp; прошу дати можливість відповідати.</p>
<p>&nbsp;</p>
<p>АВАКОВ А.Б. Я вас почув і скажу вам, що для мене принципово не робити того, що було дотолі, не робити вибіркового правосуддя, і скажу для вас як для члена відповідної фракції, що вчора в аеропорту Сімферополя було затримання колеги депутата Калєтніка, там були до нього деякі вопроси. І ми не підтримали це затримання, тому що він має депутатський імунітет. Закони України попри все!</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, включіть мікрофон народного депутата Швайка, "Свобода" фракція.</p>
<p>&nbsp;</p>
<p>11:53:57</p>
<p>ШВАЙКА І.О.</p>
<p>Ігор Швайка, депутатська фракція Всеукраїнське об'єднання "Свобода". Арсен Борисович, у нас є низка питань, які були пов'язані з діями колишнього складу керівного МВС, зокрема, це розслідування, а точніше, імітація розслідування кримінальних справ щодо підпалів автомобілів, знищення майна, погроз застосування насильства. Епіцентром таких подій, на превеликий жаль, став рідний наш з вами Харків. Я не&nbsp; буду говорити про свій автомобіль, але він так само стоїть і мій і Івана&nbsp; Варченка у тому шляху. Перше. Яке розслідування по тим справам?</p>
<p>І друге питання. Хто на сьогоднішній день здійснює координацію між загонами самооборони і Міністерством внутрішніх справ? На сьогоднішній … за сьогоднішню ніч, думаю, було приблизно 10 звернень. Хто координує діяльність сотень, щоб ми налагодили цей процес і могли давати людям чітку відповідь, щоб не було ніякого самоуправства з боку сотників і щоб кожен наступний не казав, що я не знаю попереднього, щоб ми це спільно…</p>
<p>&nbsp;</p>
<p>АВАКОВ А.Б.&nbsp;&nbsp; Я дякую. Сьогодні буду мати доповідь чільника МВС Харківської області щодо подій, які відбувалися у Харкові в останню добу, в тому числі, і вчора вночі. Також він доповість щодо тих подій, про які ви кажете. Думаю, будемо приймати рішення. Я думаю, що перед рішенням буде службове розслідування, потім – відповідне рішення.</p>
<p>Щодо координації, є такий член колегії, вновь образованої колегії Міністерства внутрішніх справ Микола Величкович. Він є координатором взаємодії з громадським сектором нашим і зі самобороною, зі "Свободою", із "Правим сектором", з іншими.</p>
<p>Я думаю, що буде працювати цілодобовий телефон – гаряча лінія. Я можу вам його надати і ми зможемо за дві, три доби стабілізувати ситуацію. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>&nbsp;</p>
<p>АВАКОВ А.Б. Я підкреслюю, що по вулицям місця з'являються люди, які представляються чи самообороною, чи "Свободою", чи "Правим сектором", чи Лівим флангом і під цим приводом займаються буденним мародерством. Ми цього не дозволимо. Ми це буде будемо жорстко припиняти і про це ми вчора розмовляли з керівниками громадської самооборони Майдану.</p>
<p>&nbsp;</p>
<p>ГОЛОВУЮЧИЙ. Дякую. Питання хоче задати народний депутат Чумак, фракція "УДАР". Будь ласка,&nbsp; включить мікрофон.</p>
<p>&nbsp;</p>
<p>11:56:45</p>
<p>ЧУМАК В.В.</p>
<p>Арсен Борисович, в мене три питання.</p>
<p>Перше питання. Які заходи вживає Міністерство внутрішніх справ для охорони документів, які знаходилися вчора і сьогодні в Межигір'ї? Чи порушено кримінальне провадження щодо знаходження там дуже великої кількості цих документів, що свідчить про певні злочини? Це перше питання</p>
<p>&nbsp;Друге питання. Тільки що надійшла інформація, що у Луганську озброюють "тітушок" і відданий наказ арештувати нашого керівника луганської організації "УДАР" Серпокрилого. Я дуже прошу прореагувати на це дуже швидко.</p>
<p>І третє питання. Вчора в Керчі була така ж сама ситуація: 300 озброєних "тітушок" разом за... озброєних... за підтримки мера і начальника міліції атакували мирних людей. Скажіть, будь ласка, на це треба реагувати дуже швидко і дуже жорстко по відно... всіма силами Міністерства внутрішніх справ. Дякую.</p>
<p>&nbsp;</p>
<p>АВАКОВ А.Б.&nbsp; Дякую вам.</p>
<p>Щодо документів, ви до мене підходили в перерві тут зараз і ми проговорили з вами, що зараз приймемо відповідні&nbsp; міри терміново. Так.</p>
<p>Щодо Луганську, вчора вночі були, відбувалися события, коли нам&nbsp; доповідали, що деякі... деякі протестувальники, в тому числі. Які представлялися від "УДАРу", мали спробу захоплення державної адміністрації. Ми з вами, з представниками вашої партії, мали розмову і щоб цього не було зроблено. Це спровокувало, я так розумію, що це спровокувало &nbsp;деякі сили деякі конфлікти. Ми зараз, сьогодні, в тому числі я запрошую вас, давайте розберемося з цим питаннячком – і знімемо напруження. Ніяких арештів щодо "інакомислія" не буде. Це стосується і вашої точки зору, і це стосується і точки зору інших колег. Ми будемо реагувати на виключно порушення відповідно до закону.</p>
<p>Щодо Керчі. Зараз буду розбиратися, доповім вам.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Народний депутат Зарубінський від позафракційних, будь ласка.</p>
<p>&nbsp;</p>
<p>11:58:52</p>
<p>ЗАРУБІНСЬКИЙ О.О.</p>
<p>Дякую. Арсен Борисович, мене надихає ваш оптимістичний настрій. Думаю, що під ним є певні підстави, хоча б вони з'явилися, ці підстави. Але у мене два конкретних питання.</p>
<p>Скажіть, будь ласка, от що відбувається, от наприклад, в Києві? Це бойкот з боку Державної автомобільної інспекції? В місті немає ДАІ. Я пам'ятаю добре досвід кількох років тому, коли відмінили так, знаєте, з порога, ДАІ і скільки було травм, скільки було смертельних аварій. Що це відбувається з цим?</p>
<p>І другий момент, мені здається, він достатньо важливий, хоча не звертають на нього увагу. Ви говорите про спільне патрулювання… Дійсно, ДПС теж я не бачу в Києві. …спільне патрулювання Державної патрульної служби – міліції – і представників Самооборони і так далі. Яка буде ієрархія в цих нарядах? Це дуже важливе питання. Яким чином вони будуть працювати? Бо, відверто кажучи, рівень довіри то не завжди високий. Спасибі.</p>
<p>&nbsp;</p>
<p>АВАКОВ А.Б. Дякую.</p>
<p>Щодо ДАІ. Ви сьогодні будете бачити, що ДАІ повернеться на вулиці Києва, і лише в центрі міста ми побачимо, що це буде ДАІ, яке буде нести чергування разом з Самообороною. Відносно інших територій: ДАІ буде повноцінно нести службу. Це ж стосується і органів ДСО: щодо чергування, спільного патрулювання. Є державні установи, вони ключові. Тому українська міліція, яка перейшла на сторону народу, буде виконувати свої обов'язки. Буде перехідний період, який ми зараз переживаємо, коли довіра на нулі, як ви сказали. Але це буде нетривалий час, я так вважаю, і ми відновимо цю довіру.</p>
<p>Ми маємо приклади. Наприклад, учора загони самооборони разом з міліцією несли варту на Кабінеті Міністрів. Нормально, гарно, з відновленою довірою.</p>
<p>Також&nbsp; ми сподіваємося, що це буде і відносно інших позицій. Дайте день-два, давайте будемо відновлювати довіру.</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; включіть мікрофон народного депутата В'ячеслава Кириленка.</p>
<p>&nbsp;</p>
<p>12:01:22</p>
<p>КИРИЛЕНКО В.А.</p>
<p>В'ячеслав Кириленко. Шановний пане Арсене, три питання.</p>
<p>Перше. Чи&nbsp; встановлена уже хоч одна особа чи група осіб,&nbsp; які&nbsp; безпосередньо стріляли у громадян на&nbsp; вулиці Інститутській, на вулиці Володимирській,&nbsp; на вулиці Грушевського? Чи встановлені керівники підрозділів, службовці яких бойовими патронами стріляли по беззахисних людях в мирний час прямо серед білого дня на вулицях столиці України. Це перше.</p>
<p>Друге питання. Як Уповноважений від&nbsp; парламенту чи знаєте ви достеменно місцеперебування колишнього президента Януковича: Україна чи за межами України? А також місцеперебування Захарченка і Пшонки. А також колишні міністри (колишні, бо вони втекли і взагалі як в.о. навіть втекли), хто із них&nbsp; в&nbsp; країні, а хто втік за кордон? Це друге питання.</p>
<p>І третє. На Межиргір'ї&nbsp; тонни…&nbsp; Додайте, будь ласка…</p>
<p>&nbsp;</p>
<p>ГОЛОВУЮЧИЙ. Дайте можливість завершити питання.&nbsp;</p>
<p>&nbsp;</p>
<p>12:02:32</p>
<p>КИРИЛЕНКО В.А.</p>
<p>І третє питання. На Межигір'ї тонни компромату… ну не компромату, а викривальних документів на колишнього тирана, і тонни мистецький цінностей:&nbsp; картини, ікони. Все це належить українському народу. Чи взяли ви&nbsp; цю ситуацію під дізнання, розслідування і&nbsp; контроль, щоби все це, те що документи про викрадання коштів стало предметом для розслідування, а вкрадені ікони і картини в українського народу були народові повернені?</p>
<p>Дякую.</p>
<p>&nbsp;</p>
<p>АВАКОВ А.Б. Дякую. Я буду коротко відповідати.</p>
<p>Хто стріляв? Маємо деякі оперативні дані, йде слідство. Я вважаю, що не можна зараз нічого говорити. Я думаю, що ми приймемо і разом з Генеральною прокуратурою будемо робити максимально публічно це. Чекайте, максимально публічно ми про це скажемо, коли буде прийнято відповідне рішення. Ми не маємо зараз прізвищ, в яких достеменно впевнені. Але маємо деякі напрацювання.</p>
<p>Друге. Де знаходиться Президент, Захарченко, Пшонка і інші&nbsp; очільники?</p>
<p>Я дуже коротко скажу, що вчора Президент Янукович, Захарченко, Пшонка, Клименко, ми бачили їх, вони мали затримку в аеропорту Донецька. Президент намагався скористуватися літаком, йому це не дозволили. Він покинув територію аеропорту на автомобілях.</p>
<p>Щодо Захарченко і Пшонки. Вони намагалися вилетіти за межі країни. Були затримані Державною прикордонною службою. Мав місце конфлікт, мало місце стрілянина. Група…</p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>АВАКОВ А.Б. Група озброєних людей увірвалася в приміщення, де були затримані ці посадові особи колишні, і звільнила їх. Зараз іде слідство. Мало місце стрілянина. Іншої інформації немає, жертв немає.</p>
<p>Є інформація, що там же знаходився в цей момент і Захарченко та інші деякі міністри.</p>
<p>Межигір'я. Користуючись нагодою, я закликаю вас, давайте припинимо, до всіх закликаю, мародерство в Межигір'ї. Це, як правильно Слава сказав, національне надбання. Так? Тому я звернувся до Голови Верховної Ради&nbsp; в тому числі. І прошу, давайте приймемо відповідне рішення сьогодні,&nbsp; і сьогодні візьмемо цей об'єкт під державну охорону,і будемо приймати відповідне рішення. Це терміново треба роботи. Зараз там є охорона "Самооборони", але цього недостатньо. Треба вживати більш рішучих дій.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Народний депутат Головко, фракція "Свобода".&nbsp;Включіть мікрофон.</p>
<p>&nbsp;</p>
<p>12:05:49</p>
<p>ГОЛОВКО М.Й.</p>
<p>Головко, фракція "Свобода". Добрий день! Михайло Головко, Всеукраїнське об'єднання "Свобода".</p>
<p>Шановний пане Арсен, є така інформація і до нас масово скарги, що 19-22 січня в цей період якраз керівництво харківського "Беркуту" давало команду і взагалі вчиняли катування над людьми. Я би дуже хотів, щоб ви на вулиці Грушевського, коли це все відбувалося, ви взяли це все під контроль і керівництво харківського "Беркуту" було покарано.</p>
<p>А ще саме основне. Я хочу сказати, що в нас в Тернополі якраз, коли люди піднялися на протест, керівник обласної міліції Сак*** Віктор Миколайович дав команду стріляти в людей. Але працівники міліції не виконали його вказівку і тому так само щодо нього я би хотів, щоб була порушена справа і він відповідав за такі злочинні вказівки. Дякую.</p>
<p>&nbsp;</p>
<p>АВАКОВ А.Б. Дякую. Я вже доповідав вам, що ми почали вчора службове розслідування, торкається і цих областей, які ви сказали. Буде прийняте відповідне рішення.</p>
<p>&nbsp;</p>
<p>ГОЛОВУЮЧИЙ. Останнє питання. Народний депутат Аверченко.</p>
<p>&nbsp;</p>
<p>12:06:56</p>
<p>АВЕРЧЕНКО С.М.</p>
<p>Шановний Арсен Борисович, скажіть, будь ласка, що робиться щодо розшуку людей, які зникли під час цих подій з Майдану? Це дуже болюче питання. Що ви робите в цьому напрямку? Дякую.</p>
<p>&nbsp;</p>
<p>АВАКОВ А.Б. Дякую. Ми вчора домовились разом з громадськістю, яку ввел в состав коллегии МВД, що ми сьогодні синхронізуємо списки людей, які пропали і будемо мати відповідь, будемо мати відповідь. Я думаю, що там протягом двох-трьох діб ми зможемо щось конкретно сказати.</p>
<p>&nbsp;</p>
<p>ГОЛОВУЮЧИЙ. Дякуємо, Арсен Борисович.</p>
<p>Шановні народні депутати, ми заслухали доповіді, інформації і відповіді на питання наших колег і безумовно головний висновок, який повинна зробити і Верховна Рада, і наші силові структури – жодних політичних замовлень більше не повинно бути, жодних переслідувань і за політичними мотивами. Але винні у вбивстві громадян України, не просто у вбивстві, в масовому вбивстві, ті, хто вбивав, ті, хто надавали накази, повинні сидіти на лавах підсудних.</p>
<p>Це одне із пріоритетних завдань для всіх силових структур, для Генеральної прокуратури України. Також&nbsp; пакет найважливіших питань, якими повинні займатися ці органи, повинна бути боротьба з сепаратизмом і тут рішення повинні бути дуже жорсткі і відповідальні.</p>
<p>І крім того, проблема, з якою до нас звертаються мільйони громадян – це тотальна корупція влади. І це питання повинно стояти як одне із пріоритетних питань. Ми звертаємося і прокольне доручення, прошу це оформити, Верховної Ради до Прикордонної служби разом з МВС, генпрокуратурою, Службою безпеки не дозволити покинути країну жодному, хто підозрюється в цих злочинах це на відповідальності керівників наших силових установ.</p>
<p>Крім того, негайно повинні бути на свободі, це є також пріоритет, ті люди, які незаконно були затримані і знаходяться під вартою. Нам повідомили, що це три людини. Не повинно бути жодної людини за гратами незаконно.</p>
<p>Тепер, шановні колеги, я дам можливість по хвилині виступити, хто наполягає. Але я хочу також вас коротко проінформувати, що вчора проводили нараду з тими, хто залишився в керівництві міністерств і відомств центральних органів державної влади.</p>
<p>Шановні народні депутати,&nbsp; ситуація в Україні, в першу чергу в економіці України катастрофічна. Влада Януковича, Азарова тощо довела економіку країни до катастрофи. На казначейському рахунку відсутні кошти взагалі. Є колосальні проблеми з Пенсійним фондом. Ви бачите, що відбувається з національною валютою, з банківською системою. І неефективне регулювання головного регулятора банківської системи – Національного банку України.</p>
<p>Тому, шановні народні депутати,&nbsp; доручаю негайно керівникам фракцій і депутатських груп приступити до консультацій щодо &nbsp;формування нової депутатської більшості і формування уряду народної довіри. Це першочергове завдання для нашого парламенту. І я прошу керівників фракцій і депутатських груп проінформувати Верховну Раду про результати з цього питання не пізніше вівторка.</p>
<p>Я прошу, шановні колеги, зараз ми будемо приймати рішення. Дайте оголошення в кулуарах, що народні депутати підійшли до зали для голосування.</p>
<p>Я інформую Верховну Раду, що відповідно до частини третьої статті 60 Регламенту Верховної Ради та згідно особисто поданих заяв повідомляю про вихід зі складу фракції Партії регіонів народних депутатів: Фурсіна Івана Геннадійовича, Остапчука Віктора, Кацуби Володимира.</p>
<p>Шановні народні депутати. поки депутати підтягуються до залу, дуже коротко, будь ласка, народний депутат Рудьковський.</p>
<p>&nbsp;</p>
<p>12:11:45</p>
<p>РУДЬКОВСЬКИЙ М.М.</p>
<p>Шановні народні депутати, шановний Голово, шановний виконуючий обов’язки міністра внутрішніх справ! Я зараз звертаюся до вас, виходячи з того, щоб ми бачимо, що відбувається спільне патрулювання на вулицях міста Києва, по всій території України, ситуація йде, так би мовити, до вгамування. Але у мене пропозиція яка. Дійсно багато людей принципових протягом кількох місяців демонстрували свою принципову громадянську позицію. І я вважаю, що та позиція, яка була сформульована і людьми, до речі, зараз формулюється взагалі по відношенню до політиків, вважаю, що ці люди повинні бути задіяні як складова будівництва демократії в Україні. Вважаю, що частина цих людей, які продемонстрували мужність, з них, а також таких людей за рекомендацією громадських організацій патріотичних…</p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>РУДЬКОВСЬКИЙ М.М. … можуть сформувати Національну гвардію України.&nbsp; І тоді, якщо політики заграються, буде знову корупція чи якась інша позиція, буде як в Туреччині, коли Національна гвардія &nbsp;відстороняє політиків&nbsp; без кровопролиття&nbsp; і призначаються повторні парламентські вибори, чи то президентські – це перше.</p>
<p>Друге. Люди, які&nbsp;&nbsp; не мають&nbsp; освіти юридичної, але хочуть служити в правоохоронних органах, підтримувати порядок, давайте приймемо рішення,&nbsp; щоб вони могли вступити до вузів, які дадуть освіту, скажемо школа міліції, чи щось інше.&nbsp; І забезпечимо новий рівень некорумпованих правоохоронних органів,&nbsp; бо ще тиждень тому ми&nbsp; не уявляли, що&nbsp; можна декриміналізувати правову систему. Спасибі.</p>
<p>&nbsp;</p>
<p>ГОЛОВУЮЧИЙ.&nbsp; Дякую. Народний депутат Томенко, підготуватись народному депутату Розенко.</p>
<p>&nbsp;</p>
<p>12:14:08</p>
<p>ТОМЕНКО М.В.</p>
<p>Шановний&nbsp; пане Голово,&nbsp; шановні колеги. Оскільки сьогодні&nbsp; вся країна слідкує за тим, як ми&nbsp; працюємо, надзвичайно важливо, щоби засоби масової інформації діяли у відповідності до принципів достовірності, об'єктивності і свободи слова.</p>
<p>І хочу вас поінформувати, що під час&nbsp; акцій протесту Євромайдану ми проаналізували як діють канали&nbsp; і зокрема наш парламентський канал "Рада". І Комітет з питань свободи слова ухвалив рішення звільнити з посади керівника парламентського каналу "Рада" директора Толстих.</p>
<p>І прошу вас як Голову Верховної Ради невідкладно підписати розпорядження про звільнення керівництва каналу "Рада", яке висвітлювало&nbsp; інформацію про іншу Україну, аніж була в українській державі.</p>
<p>Колектив сформує редакційну раду, зараз можна призначити тимчасово&nbsp; виконуючих.&nbsp; А після того як ми вислухаємо позицію колективу, призначимо&nbsp; нового керівника, щоби ми не ганьбилися, коли&nbsp;&nbsp; на парламентському&nbsp; каналі "Рада" показують не те, що відбувається в країні.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Народний депутат Розенко,&nbsp;&nbsp; фракція&nbsp; "УДАР".</p>
<p>&nbsp;</p>
<p>12:15:13</p>
<p>РОЗЕНКО П.В.</p>
<p>Павло Розенко,&nbsp; фракція&nbsp; "УДАР Віталія Кличка".</p>
<p>Дякую Олександре Валентиновичу.</p>
<p>І я думаю, що справді ми повинні&nbsp;&nbsp; подякувати всім нашим призначеним особам: Валентину Наливайченку,&nbsp; Арсену Авакову, Олегу Махніцькому за ефективні і правильні доповіді, і перші кроки у своїй діяльності.&nbsp;&nbsp; І дякую,&nbsp; що ви нас проінформували про те, що робиться в Міністерстві.</p>
<p>Але, Олександре Валентиновичу, я&nbsp; звертаюсь до вас особисто як до людини, яка знає всю систему виконавчої влади. Сьогодні, справді, наведення порядку – це питання номер один. Але, напевно, питання номер два, яке хвилює мільйони українських громадян про те, чи вчасно вони отримають пенсію, чи вчасно зараз працівники бюджетної сфери отримають заробітні плати, чи вчасно будуть проведені всі соціальні виплати. Тому я прошу вас, поки не сформований Кабінет Міністрів України, взяти під особистий, все-таки, контроль питання своєчасного фінансування всіх соціальних виплат. Ні на день ми не повинні нічого затримати і разом, можливо…</p>
<p>&nbsp;</p>
<p>ГОЛОВУЮЧИЙ.&nbsp; Дайте завершити.</p>
<p>&nbsp;</p>
<p>12:16:26</p>
<p>РОЗЕНКО П.В.</p>
<p>І разом, напевно, з Комітетами Верховної Ради, соціальної політики, і з питань пенсіонерів, інвалідів, ветеранів тримати руку на пульсі подій. Да, казна порожня, але це не означає, що фінансуватися органи влади повинні, а пенсіонери чи працівники бюджетної сфери ні. Я дякую за розуміння і сподіваюся на те, що ви особисто візьмете над цим контроль.</p>
<p>&nbsp;</p>
<p>ГОЛОВУЮЧИЙ.&nbsp;Будь ласка, народний депутат Мірошниченко Юрій.</p>
<p>&nbsp;</p>
<p>12:17:02</p>
<p>МІРОШНИЧЕНКО Ю.Р.</p>
<p>Шановні виборці! Шановні колеги! Починається черговий важкий день, коли ми маємо ухвалювати рішення. Я хочу звернути увагу всіх присутніх в залі, що сьогодні мільйони українців дивляться на засідання Верховної Ради і в першу чергу я хотів би, щоб ті виборці, які представляють схід України, південь України не відчули, що якісь рішення ухвалюються всупереч тим інтересам, які вони бачать пріоритетними. Тому надзвичайно важливо, коли ми сьогодні будемо ставити на голосування ті чи інші питання, я не знаю скільки залишилося у нас в залі депутатів, які ще є членами фракції Партії регіонів, але я хочу, щоб ми в залі голосували понад 300 голосів. Щоб це були рішення не частини депутатів, а щоб це були рішення Верховної Ради, які би визнавалися і на заході,&nbsp; на сході. Таку єдність ми зобов’язані &nbsp;зберегти так само, як берегли її вчора. Дякую за увагу.</p>
<p>&nbsp;</p>
<p>ГОЛОВУЮЧИЙ. Народний депутат Ляшко.</p>
<p>&nbsp;</p>
<p>12:18:22</p>
<p>ЛЯШКО О.В.</p>
<p>Шановний&nbsp; пане Голово Верховної Ради! Шановні колеги! Я щойно, коли на трибуні стояв Генеральний прокурор Махніцький, я звернувся до нього&nbsp; з вимогою затримати і доставити&nbsp; в суд для арешту Януковича і інших його&nbsp; сатрапів, в тому числі і Портнова, який керував судами, які саджали наших людей і Юлю Тимошенко.</p>
<p>І знаєте, яка була реакція? Зразу після мого виступу Портнов мені подзвонив і сказав: "Я тебе, урод, закопаю".</p>
<p>Тому в цьому залі присутній Генеральний&nbsp; прокурор, міністр внутрішніх справ, голова СБУ, я прошу вас вжити заходів до затримання цієї персони, яка знищила судову систему, яка є співучасником злочинів Януковича. І якщо він має наглість телефонувати, погрожувати народним депутатам, очевидно, гідра ще не закінчилася.</p>
<p>Тому я чекаю дзвінка від Януковича.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Яценко. Потім – народний депутат Яворівський і&nbsp; підведемо риску. Будь ласка.</p>
<p>&nbsp;</p>
<p>12:19:35</p>
<p>ЯЦЕНКО А.В.</p>
<p>Шановний пане Голово! Шановні колеги!</p>
<p>В п'ятницю я вніс пропозицію, щоб проголосувати місячний фонд заробітної плати&nbsp; народних депутатів з усіма надбавками перерахувати сім'ям загиблих. Але тоді не було постави, я зараз її вніс&nbsp; 4173 – її номер, ось&nbsp; зараз є в пана Кошулинського.</p>
<p>І я все ж таки прошу давайте поставимо на голосування – це&nbsp; маленька річ, яку&nbsp; ми можемо хоча б для тих людей і їх родин зробити. Я, дякую.</p>
<p>&nbsp;</p>
<p>ГОЛОВУЮЧИЙ. Включіть мікрофон народному депутату Яворівському. Друзі і будемо переходити до прийняття рішень.</p>
<p>&nbsp;</p>
<p>12:20:07</p>
<p>ЯВОРІВСЬКИЙ В.О.</p>
<p>Шановні колеги! Я хочу наголосити на тому, що ми не маємо права повторити помилки 2004-2005 року. Ви пригадуєте, після Сєверодонецька цих людей треба було притягувати, які організували це, - притягувати до відповідальності. До речі,&nbsp; був би живий сьогодні і&nbsp; Кушнарьов, якби притягнули, якщо ми не зробимо цього разу&nbsp; з Кернесом і іншими це буде&nbsp;&nbsp;&nbsp;&nbsp; &nbsp;постійно над нами висіти, оця страшна річ розколу України. Через те я дуже прошу, звертаюся і до Служби безпеки, і до Міністерства внутрішніх справ: не випустіть з виду цю ситуацію. Я переконаний, що найбільший злочин, який є після людиновбивства – це замах на територіальну цілісність держави. Вони замахнулися, і Кернес, І Добкін, і їхні приспішники. Вони всі є на виду, і потрібно обов'язково зайнятися цим для того, щоби більше таке не повторилося. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Шановні колеги, я прошу, друзі, ще буде можливість виступати сьогодні. Давайте, все ж таки люди чекають від нас рішень, не тільки виступів.</p>
<p>Тому, шановні колеги, одне з питань, яке піднімалося під час виступів уповноважених представників і виконуючого обов'язки міністра внутрішніх справ, це було питання Межигір'я. Ви знаєте, це резиденція, яка раніше була у державній власності, і журналісти, які потрапили у цю резиденцію, оприлюднили матеріали про ту розкіш, про ті коштовності, які там знаходяться.</p>
<p>Резиденція займає дуже велику територію і охороняти її, практично, немає можливості. Через забори, з боку заливу люди пробираються на резиденцію, і, на жаль, розпочалися факти мародерства.</p>
<p>Тому, шановні колеги, внесений проект Постанови щодо повернення урядової резиденції "Межигір'я" у державну власність. Можемо його включити до порядку денного? Можемо.</p>
<p>Шановні колеги, я прошу депутатів сісти на свої місця. Голосуємо відповідно до Конституції. Я ще раз прошу депутатів зайти до зали.</p>
<p>Шановні колеги, спочатку давайте включимо це питання до порядку денного нашого засідання. Постанова Верховної Ради&nbsp; номер 4189. Я прошу включити систему "Рада" і проголосувати включення цієї постанови &nbsp;включення цієї постанови до порядку денного Верховної Ради. Прошу голосувати.</p>
<p>&nbsp;</p>
<p>12:23:19</p>
<p>За-323</p>
<p>Рішення прийнято. <i>(Оплески)</i></p>
<p>Шановні колеги, можемо працювати за такою ефективною процедурою, як ми з вами працювали вчора і позавчора? Можемо, без обговорення. Дякую.</p>
<p>Шановні колеги, з вашого дозволу я зачитаю вам текст, він невеликий, цієї постанови. Постанова Верховної Ради про повернення урядової резиденції Межигір'я у державну власність:</p>
<p>"З метою відновлення права власності українського народу Верховна Рада України постановляє: повернути майно комплексу відпочинку Пуща Водиця урочище Межигір'я урядової резиденції Межигір'я у державну&nbsp; власність. Ця постанова набуває чинності з дня її прийняття.</p>
<p>Кабінету Міністрів України та уповноваженим органам державної влади у десятиденний строк з дня набрання чинності цієї постанови провести відповідні заходи та забезпечити передачу майна комплексу відпочинку&nbsp; Пуща Водиця урочище Межигір'я урядова резиденція Межигір'я у державну&nbsp; власність".</p>
<p>Можемо ставити на голосування? Будь ласка, включить мікрофон народному депутату Мірошниченко – одному з авторів цієї постанови.</p>
<p>&nbsp;</p>
<p>12:24:35</p>
<p>МІРОШНИЧЕНКО І.М.</p>
<p>Шановні депутати! Шановні українці!</p>
<p>Я думаю немає в жодної людини сьогодні сумнівів в тому, що резиденція Межигір'я – це є зразком корупції, шаленого несмаку і хворої, збоченої уяви президентства, а також жлобства. Але це є українські гроші, це кошти, які грабовані були в нашої держави і ми маємо їй повертати.</p>
<p>І я хочу додати поправку, з вашого дозволу, сподіваюсь, ви її підтримуєте. Поправка стосується Сухолуччя, тому що Межигір'я і Сухолуччя – це невід'ємні речі і вони мають належати українському народу. Як автор хотів би висловити сподівання, що серед того, ідей, які будуть розглянуті, буде розглянуто аби у Межигір'ї разом з музеєм тих автомобілів було створено, наприклад, лікарню майбутнього для дітей, на яку складалися мільйони українців ще в 2004 році, але яку так і не побудували. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Включіть мікрофон народному депутату Гриценку.</p>
<p>&nbsp;</p>
<p>12:25:43</p>
<p>ГРИЦЕНКО А.С.</p>
<p>Шановні колеги, я хотів би для протоколу зафіксувати таку річ: не просто повернути в тих межах, в яких була державна резиденція, тому що з того часу там було прихоплено набагато більше – понад 100 гектарів землі – і зроблені нові будови. Протокольно, дві речі: щоб це було все, що незаконно вкрадене і збудоване Януковичем, забрано в державну власність – раз; і друге – рекомендувати прокуратурі звернутися до тих держав, в яких зареєстрована власність зараз на сімейство Клюєвих оцього всього комплексу, для того щоб вони провели перевірку і притягли за відмивання "брудних" коштів до відповідальності відповідно до законодавства цих країн. Йдеться конкретно про Великобританію. Дякую.</p>
<p>&nbsp;</p>
<p>ГОЛОВУЮЧИЙ. Дякую. Шановні колеги, можемо голосувати з поправками, які вніс народний депутат Мірошниченко? Не можна?</p>
<p>Будь ласка, народний депутат Терьохін.</p>
<p>&nbsp;</p>
<p>12:26:46</p>
<p>ТЕРЬОХІН С.А.</p>
<p>Таке враження, що тут всі зібратися з комуністичної фракції. Ну, Сухолуччя знаходиться в державній власності, там оренда. Якщо є оренда, то просто треба припинити цю оренду. Воно і зараз є в державній власності.</p>
<p>Стосовно нових будов, ну, шановні друзі, є приписи Конституції: це можна зробити за рішенням суду. От так, як було поставлено на голосування, так треба і приймати в цілому, без будь-яких правок.</p>
<p>&nbsp;</p>
<p>ГОЛОВУЮЧИЙ. Будь ласка, шановні колеги, ми можемо ставити на голосування тоді без правок. Що стосується Сухолуччя, внести іншу пропозицію і оформити її відповідно до чинного українського законодавства.</p>
<p>Будь ласка, народний депутат Мохник. Я думаю, що за основу і в цілому треба голосувати, друзі. Шановні колеги, давайте голосувати.</p>
<p><i>(Шум у залі)</i></p>
<p>&nbsp;Народний депутат... Ні, уже відмовляється від слова. Голосуємо. Голосуємо.</p>
<p>Шановні колеги, я прошу прийняти Постанову (№4189) про повернення урядової резиденції "Межигір'я" у державну власність за основу і в цілому. Прошу голосувати.</p>
<p>&nbsp;</p>
<p>12:28:22</p>
<p>За-324</p>
<p><i>(Оплески) </i>&nbsp;"За" – 324 голоси.</p>
<p>Рішення прийнято.</p>
<p>Шановні народні депутати! Ми з вами прийняли дуже відповідальне рішення, відновивши конституційний лад в Україні. Але щодо відновлення Конституції, нам треба приймати ще декілька законодавчих актів, щоб це відбулося уже відповідно не тільки взагалі в конституційному змісті, але і в розрізі окремих законів.</p>
<p>Ви пам'ятаєте скільки законів було змінено, коли незаконно змінили Конституцію. Саме тому&nbsp; сьогодні пропонується один із перших таких законів – закон, зареєстрований за номером 4092, про визнання такими, що втратили чинність закони України від 7 жовтня 2010 року (№2592) про внесення змін до&nbsp; деяких&nbsp; законодавчих&nbsp; актів України&nbsp; щодо приведення їх&nbsp; у відповідність з Конституцією України.&nbsp; Тобто той закон, який приймався і там був величезний пакет законів, які змінювалися, ми просто скасовуємо.</p>
<p>Ми можемо поставити… включити це питання до порядку денного? Можемо. Дякую.&nbsp; Прошу проголосувати щодо включення&nbsp; проекту закону за номером 4092 до порядку денного. Будь ласка,&nbsp; голосуємо.</p>
<p>&nbsp;</p>
<p>12:30:03</p>
<p>За-327</p>
<p>Рішення прийнято.</p>
<p>Друзі! У зв'язку з тим, що я – один із авторів цього закону, він дуже короткий, я дозволю собі його зачитати.</p>
<p>Закон України про внесення…&nbsp; такими, що втратили чинність закони України від 7 жовтня 2010 року (№2592-6) про внесення змін до&nbsp; деяких&nbsp; законодавчих&nbsp; актів України&nbsp; щодо приведення їх у відповідність з Конституцією України.</p>
<p>Верховна Рада України постановляє: визнати таким, що втратив чинність Закон України від 07 жовтня 2010 року № 2592-6 "Про внесення змін до деяких законодавчих актів України щодо приведення їх у відповідність з Конституцією України" ("Голос України"&nbsp; від&nbsp;&nbsp;&nbsp;&nbsp;&nbsp; 13.10.2010, № 191).</p>
<p>Встановити, що закони України, до яких вносилися зміни Законом&nbsp; України від 07 жовтня 2010 року № 2592, які втратили чинність згідно з пунктом першим цього закону, діють в редакції, чинній станом на 07 жовтня 2010 року.</p>
<p>Цей закон набирає чинності з дня, наступного за днем його опублікування.</p>
<p>Кабінету Міністрів&nbsp; України протягом трьох місяців з дня опублікування цього закону привести свої нормативно-правові акти (колеги, увага!) у відповідність з цим законом. Забезпечити перегляд та приведення міністерствами та іншими центральними органами виконавчої влади їх нормативно-правових актів у відповідність з цим законом.</p>
<p>Шановні колеги, ми можемо ставити закон на голосування? Дякую.</p>
<p>Прошу прийняти за основу і в цілому проект Закону за № 4092, назву якого я оголосив. Прошу голосувати.</p>
<p>&nbsp;</p>
<p>12:32:11</p>
<p>За-332</p>
<p>Рішення прийнято. Дякую.</p>
<p>Шановні народні депутати, мені треба виконувати ваше доручення щодо роботи державних органів виконавчої влади. Я на півгодини мушу вам покинути. Сесію продовжить вести Руслан Кошулинський.</p>
<p>&nbsp;</p>
<p>Веде засідання заступник Голови Верховної Ради України</p>
<p>Р.В.КОШУЛИНСЬКИЙ</p>
<p>&nbsp;</p>
<p>ГОЛОВУЮЧИЙ. Прошу, Пинзеник з мотивів, будь ласка.</p>
<p>&nbsp;</p>
<p>12:32:45</p>
<p>ПИНЗЕНИК В.М.</p>
<p>Шановні народні депутати, от тільки що ми проголосували закони, які повторюють ситуацію з так званими диктаторськими законами 16 січня. Але тут внесли правку, яка дозволяє відновити дію законів, які були в редакції старої Конституції. Тому тут питання врегульовано. Але у зв'язку з цим я хочу повернутись, щоб ми нарешті, до питання, щоб ми нарешті скасували закони прийняті 16 січня цього року. Підніміть базу законодавства, вони далі продовжують діяти в редакції прийнятій після 16 числа.</p>
<p>У зв'язку з цим внесений проект закону 4119 він вже 2 тижні знаходиться у Верховній Раді України, який дзеркально відновлює в тексті редакцію законів, які діяли станом до 16 січня. Я прошу народних депутатів проголосувати і відновити, вірніше, скасувати дію законів, які б спровокували серйозне загострення конфлікту у Верховній Раді, в…</p>
<p>&nbsp;</p>
<p>ГОЛОВУЮЧИЙ. Дайте завершити, будь ласка.</p>
<p>&nbsp;</p>
<p>ПИНЗЕНИК В.М. Проект 4119 прошу поставити на голосування і відновити норми, що діяли до 16 січня.</p>
<p>&nbsp;</p>
<p>ГОЛОВУЮЧИЙ. Дякую. Шановні народні депутати, продовжуємо нашу роботу.</p>
<p>Вашій увазі пропонується проект постанови номер… Шановні народні депутати, прошу зачекати уважно. Вашій увазі пропонується проект постанови номер 4204. Ми сьогодні, в нас, на превеликий жаль, вакуум в державі, вакуум у відсутності перших посадових осіб, які не можуть підписати жодний закон. У нас жодний закон, який ми зараз ухвалюємо, не має практично юридичної сили. В нас немає Президента, який це підписує. У нас жодний закон зараз не працює, щоб ми зараз з вами не ухвалювали. Ось яка у нас є проблема. Тому пропонується зараз, пропонується покласти на Голову Верховної Ради України обов'язки Президента України.</p>
<p>Тому відповідно до статті 112 Конституції України Верховна Рада України постановляє: покласти на Голову Верховної Ради України виконання ним обов'язків Президента України на період до здійснення обов'язків Президентом України. Це є проект Постанови № 4204. Вашій увазі пропонується сьогодні включити цей проект постанови в пленарне засідання сьогоднішнє наше.</p>
<p>Хто за те, щоб включити проект Постанови № 4204, прошу голосувати, до порядку денного. Прошу включити систему "Рада".</p>
<p>&nbsp;</p>
<p>12:35:58</p>
<p>За-282</p>
<p>Рішення прийнято. Дякую.</p>
<p>Ставлю на голосування за основу проект Постанови 4204 за основу і в цілому. Проголосуємо і проголосуємо, так? Як підготували.</p>
<p>Ставлю на голосування проект Постанови 4204 загалом і в цілому. Прошу голосувати.</p>
<p>&nbsp;</p>
<p>12:36:42</p>
<p>За-285</p>
<p>Рішення прийнято. Дякую.</p>
<p>З мотивів, будь ласка, Адам Мартинюк.</p>
<p>&nbsp;</p>
<p>12:36:56</p>
<p>МАРТИНЮК А.І.</p>
<p>Мартинюк, фракція комуністів.</p>
<p>Я перед усім звертаюся до виборців і пояснюю нашу позицію. Зараз формування нової влади. Голова Верховної Ради запропонував фракціям і групам сформувати до вівторка сформувати нову коаліцію. Зрозуміло, що фракція комуністів&nbsp; участі у формуванні коаліції брати не буде. Тобто формувати владу ми не будемо.</p>
<p>Тому за жодне з кадрових питань фракція комуністів не голосуватиме. Ті голосують, хто бере на себе відповідальність. Ми знаходимося в опозиції.</p>
<p>Друге. Те, що стосується першочергових. Дійсно треба сформувати владу. Але у нас є унікальна можливість прийняти ті законопроекти, про які абсолютна більшість залу говорила. Давайте ми сьогодні скасуємо пенсійну реформу, давайте сьогодні ми скасуємо медичну реформу. Чи нова влада також їх буде продовжувати?</p>
<p>І третє. Я ще раз і ще раз прошу припинити війну з пам’ятниками Леніна, з пам’ятниками воїнам, які загинули, припинити грабувати…!</p>
<p>&nbsp;</p>
<p>ГОЛОВУЮЧИЙ. Дякую. Шановні народні депутати, в нас є багато роботи. Давайте ми так. З мотивів голосування, пане Розенко, ми і так маємо багато що говорити, ми сьогодні це пропрацюємо.</p>
<p>Вашій увазі пропонується проект Постанови № 4175 –&nbsp; про звільнення Табачника Д.В. від виконання обов’язків міністра освіти і науки України. <i>(Оплески)</i> Я прошу до слова з цього питання автора законопроекту цього… Чи не будемо обговорювати? <i>(Шум у залі)</i> Без обговорення? Без обговорення.</p>
<p>Прошу включити… Хто за те, щоб включити до порядку денного законопроект (реєстраційний номер 4175) про звільнення Табачника Д.В. від виконання обов’язків міністра освіти, науки і культури, прошу голосувати. Прошу включити в порядок денний. Включити систему "Рада".</p>
<p>&nbsp;</p>
<p>12:39:31</p>
<p>За-239</p>
<p>Рішення прийнято.</p>
<p>Шановне товариство, є потреба обговорювати? <i>(Шум у залі)</i></p>
<p>&nbsp;</p>
<p>ГОЛОС ІЗ ЗАЛУ. Голосуємо!</p>
<p>&nbsp;</p>
<p>ГОЛОВУЮЧИЙ. Ставлю на голосування проект Постанови (реєстраційний номер 4175) про звільнення Табачника Д.В. від виконання обов’язків міністра освіти, науки і культури –&nbsp; в цілому… за основу і в цілому. Прошу голосувати. Прошу включити систему "Рада".</p>
<p>&nbsp;</p>
<p>12:40:08</p>
<p>За-236</p>
<p>Рішення прийнято. <i>(Оплески)</i></p>
<p>Будь ласка, включіть Нестору Шуфричу мікрофон, з мотивів.</p>
<p><b>&nbsp;</b></p>
<p>12:40:20</p>
<p>ШУФРИЧ Н.І.&nbsp;</p>
<p>Шановні колеги, шановний&nbsp; головуючий. Ми вчора під час&nbsp; складної дискусії домовились про те, що після того, як сплине термін&nbsp; угоди, яка буда підписана позавчора, а її термін 48 годин, а вона була підписана о 16 годині, вступає&nbsp; в силу постанова в разі непідписання&nbsp; відповідного закону і неопублікування його хоча б на&nbsp; офіційному сайті Президента&nbsp; України. То вступає в силу прийнята нами вчора постанова, після вступу&nbsp; якої теоретично виникає право щодо звільнення виконуючих обов'язків міністрів. Ну невже ці декілька годин&nbsp; не вистачало, щоб&nbsp; зробити це в більш-менш хоча б схоже на законність? Ну куди&nbsp; ж ви спішите? Ви ж ставите під сумнів&nbsp; все, що ви робите!&nbsp; Дякую.</p>
<p>&nbsp;</p>
<p>ГОЛОВУЮЧИЙ.&nbsp;&nbsp;&nbsp; Дякую.</p>
<p>Шановні народні депутати, вашій увазі пропонується проект Постанови&nbsp;&nbsp; (№ 4205)&nbsp;&nbsp;&nbsp; про звільнення Кожари&nbsp; Л.О. від виконання обов'язків міністра закордонних справ&nbsp;&nbsp; України.</p>
<p>Є заперечення, шановне товариство?</p>
<p>Прошу&nbsp; проголосувати. Хто за те, щоб&nbsp; включити до порядку денного&nbsp; сьогоднішнього пленарного засідання&nbsp; проект Постанови № 4205. Прошу проголосувати.&nbsp; До порядку денного включити.</p>
<p>&nbsp;</p>
<p>12:42:10</p>
<p>За-231</p>
<p>Рішення прийнято.&nbsp;</p>
<p>Є до потреби обговорювати цю&nbsp; постанову? Немає.</p>
<p>Ставлю на голосування&nbsp;&nbsp; проект Постанови&nbsp; (реєстраційний номер 4205)&nbsp; про звільнення Кожари&nbsp; Л.О.&nbsp; від виконання&nbsp;&nbsp; обов'язків міністра закордонних&nbsp; справ&nbsp; України –&nbsp; за основу і в цілому.</p>
<p>Прошу голосувати. Прошу включити систему "Рада".</p>
<p>&nbsp;</p>
<p>12:42:50</p>
<p>За-237</p>
<p>Рішення прийнято. Дякую. <i>(Оплески)</i></p>
<p>Шановне товариство, вашій увазі пропонується проект Закону про внесення змін до деяких законодавчих актів України щодо припинення норм законів, схвалених 16 січня 2014 року (реєстраційний номер 4119).</p>
<p>Віктор Пинзеник, будь ласка, доповідайте з цього питання.</p>
<p>&nbsp;</p>
<p>12:43:31</p>
<p>ПИНЗЕНИК В.М.</p>
<p>Шановні колеги! Я буквально декілька секунд хочу звернути увагу. Зал продемонстрував поличну одностайність, коли ми голосували рішення, яке, на жаль, було оформлене не правильно і яке викликало наявність в законодавстві до сьогоднішнього дня норм цих законів.</p>
<p>Що передбачають ці зміни? Дзеркальне відновлення тих норм, виключно, які діяли станом на 16 січні 2014 року. Прохання велике народних депутатів одностайно, як і вчора ми голосували, скасувати ці ганебні закони. Прошу підтримати. Це 23 закони, які приймались в переліку все викладено, це дзеркальне, автоматичне відображення норм, які діяли станом на 16 число.</p>
<p>&nbsp;</p>
<p>ГОЛОВУЮЧИЙ.&nbsp; Прошу Сергій Міщенко, будь ласка. Включіть мікрофон Сергія Міщенка.</p>
<p>&nbsp;</p>
<p>12:44:09</p>
<p>МІЩЕНКО С.Г.</p>
<p>Шановні колеги! Я пропоную дуже елементарно вирішити цю проблему і пропоную своєму колезі, коли ви пам’ятаєте підняли це питання, коли не були змінені ні на сайті Верховної Ради, ні в Міністерстві юстиції відповідні зміни відносно скасування диктаторських законів. Але Міністерство юстиції в той день внесло в Єдиний реєстр нормативних актів відповідні зміни до еталонних кодексів і еталонних законів і тому ви можемо як заступник чи Голова Верховної Ради внести розпорядження до того, щоб на сайті Верховної Ради згідно з еталонними кодексами, які знаходяться в Єдиному реєстрі нормативно-правових актів відповідні зміни внесли. І цим&nbsp; ми вирішимо цю проблему без всякого голосування. Тому я пропоную такий варіант через відповідні доручення керівництва Верховної Ради.</p>
<p>&nbsp;</p>
<p>ГОЛОВУЮЧИЙ. Дякую. Прошу Віктор Пинзеник.</p>
<p>&nbsp;</p>
<p>12:45:26</p>
<p>ПИНЗЕНИК В.М.</p>
<p>Шановні колеги! Подивіться уважно на всі закони, які ви вносите. Вони завжди оформляються так: таку-то норму забрати, таку-то вилучили. Цей закон оформлено відповідно до цієї практики. Тому давайте, шановні колеги,&nbsp; одностайно приведемо у відповідність ці закони і проголосуємо їх.</p>
<p>&nbsp;</p>
<p>ГОЛОВУЮЧИЙ. Шановні народні депутати! Пропонується до голосування проект Закону про внесення змін до&nbsp; деяких законодавчих актів України щодо припинення норм законів схвалених 16 січня 2014 року –&nbsp;&nbsp; за основу і в цілому. А ми не включали ще, я перепрошу.</p>
<p>Прошу&nbsp; проголосувати за включення до&nbsp; порядку денного законопроекту (реєстраційний номер 4119) про внесення змін до&nbsp; деяких законодавчих актів України&nbsp; щодо припинення норм законів схвалених 16 січня 2014 року. Прошу проголосувати.</p>
<p>&nbsp;</p>
<p>12:46:29</p>
<p>За-316</p>
<p>Рішення прийнято.</p>
<p>Шановні народні депутати, є до потреби обговорювати? Немає. Дякую.</p>
<p>Ставлю на голосування проект Закону&nbsp; (реєстраційний номер 4119) про внесення змін до&nbsp; деяких законодавчих актів України щодо&nbsp; припинення норм законів схвалених 16 січня 2014 року –&nbsp; за основу і в цілому. Прошу голосувати.</p>
<p>&nbsp;</p>
<p>12:47:07</p>
<p>За-326</p>
<p>Рішення прийнято.&nbsp; Дякую.</p>
<p>Шановні народні депутати! Ваші увазі пропонується&nbsp;&nbsp; проект Постанови про внесення змін до Постанови Верховної Ради України "Про обрання суддів" за номером 4048-6 від 17 листопада 2011 року (реєстраційний номер 4195).</p>
<p>Доповідач – Махніцький Олег Ігорович. Прошу включити&nbsp; мікрофон. Зараз, він доповість, і ми тоді включимо в порядок денний, щоб було зрозуміло, про що йде мова у постанові.</p>
<p>&nbsp;</p>
<p>12:47:56</p>
<p>МАХНІЦЬКИЙ О.І.</p>
<p>Шановні колеги, під час так званої "конституційної реформи", яку ми&nbsp; вже відміняли, коли було змінено Конституцію рішенням Конституційного Суду, в тому ж процесі провадилася також і так звана "судова реформа". Було внесено зміни до законодавства України, яке регулює статус суддів&nbsp; і судоустрій, норми, які не відповідають Конституції України.</p>
<p>Таким чином, були прийняті&nbsp; неконституційні законодавчі акти, внаслідок яких було порушено&nbsp; механізм стримування і противаг і конституційний принцип розподілу влад на законодавчу, виконавчу і судову. Внаслідок чого президентською владою Віктора Януковича було повністю узурповано судову владу, і всі були свідками того, які судові рішення виносили наші суди і не несли при цьому жодної відповідальності. Вони звітувалися лише на Банковій.</p>
<p>І однією з причин, що спричинило протистояння народне, що спричинило народне повстання, що спричинило Майдан, власне, і були дії і рішення судових органів.</p>
<p>Сказаним законопроектом пропонується привести у відповідність до Конституції України законодавство про судоустрій і статус суддів і відповідні норми Закону "Про Регламент Верховної Ради України" таким чином, щоб вони відповідали Конституції.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Шановні народні депутати, пропонується включити до порядку денного сьогоднішнього пленарного засідання проект Постанови (реєстраційний номер 4195) про внесення змін до Постанови Верховної Ради&nbsp; України "Про обрання суддів"&nbsp; (№ 4048-6) (від 17 листопада 2011 року).</p>
<p>Прошу шановних народних депутатів визначитися голосуванням. Прошу голосувати.&nbsp;</p>
<p>&nbsp;</p>
<p>12:50:16</p>
<p>За-267</p>
<p>Рішення прийнято.</p>
<p>Дякую. Можна ставити на голосування?</p>
<p>Шановні народні депутати, ставимо на голосування проект постанови (реєстраційний номер 4195)&nbsp; про внесення змін до Постанови Верховної Ради України "Про обрання суддів" (номер 4048-6) (від 17 листопада 2011 року) –&nbsp;&nbsp; за основу і в цілому. Прошу голосувати.</p>
<p>&nbsp;</p>
<p>12:50:53</p>
<p>За-274</p>
<p>Рішення прийнято.</p>
<p>Шановні народні депутати, вашій увазі пропонується проект Закону (реєстраційний номер 4186) про внесення змін до деяких законів України щодо окремих питань судоустрою та статусу суддів.</p>
<p>Прошу до слова народного депутата України Махніцького Олега Ігоровича. Махніцький Олег Ігорович, будь ласка, включить мікрофон або до трибуни, з місця. Я прошу проінформуйте, поінформуйте шановне товариство щодо законопроекту (4186) щодо внесення змін до деяких законів України щодо окремих питань судоустрою. Прошу включити мікрофон Махніцькому.</p>
<p>&nbsp;</p>
<p>12:51:30</p>
<p>МАХНІЦЬКИЙ О.І.</p>
<p>Олег Махніцький, Всеукраїнське об'єднання "Свобода".</p>
<p>Власне, цей законопроект і стосується, я тільки що доповідав, він так само тої самої теми. Дякую.</p>
<p>&nbsp;</p>
<p>ГОЛОВУЮЧИЙ. Скасування про призначення, так.</p>
<p>Шановні народні депутати, вноситься пропозиція щодо включення проекту Закону (реєстраційний номер 4186) про внесення змін до деяких законів України щодо окремих питань судоустрою та статусу суддів.</p>
<p>Прошу проголосувати. <i>(Шум у залі)</i> Щойно говорили: звільнення, призначення.</p>
<p>&nbsp;</p>
<p>12:52:40</p>
<p>За-254</p>
<p>Рішення прийнято.</p>
<p>Олег Ігорович, я прошу, підійдіть, будь ласка, до трибуни. Поясніть. Є багато запитань зараз, щоб у нас не виникло запитань.</p>
<p>&nbsp;</p>
<p>12:53:12</p>
<p>МАХНІЦЬКИЙ О.І.</p>
<p>Шановні колеги, власне, те, що я доповідав попередньо, це стосується цього законопроекту, бо я думав, що це цей законопроект доповідається. А попередня – це була постанова.</p>
<p>Власне, стосується тих змін до закону, які були внесені, які не відповідали Конституції, тобто є норми Конституції. У 2010 році були внесені зміни до Закону "Про судоустрій і статус суддів", які є антиконституційними, внаслідок чого вся судова влада була повністю підтрольна президентській владі. І для того щоб врівноважити баланс, механізм стримувань і противаг між різними гілками влади, пропонується відновити норми, які би відповідали Конституції і забезпечували принцип розподілу влад на законодавчу, виконавчу і судову. Це були норми, які раніше діяли, а потім вони були змінені в неконституційний спосіб.</p>
<p>&nbsp;</p>
<p>ГОЛОВУЮЧИЙ. Прошу, включіть мікрофон Арсенію Яценюку.</p>
<p>&nbsp;</p>
<p>12:54:34</p>
<p>ЯЦЕНЮК А.П.</p>
<p>Шановний колего, я вас прошу, поясніть парламенту, що означає цей закон. Цей закон означає наступне: що з моменту прийняття цього законопроекту до Верховної Ради України повертаються повноваження щодо призначення судей, і після цього Верховна Рада України стає активним учасником процесу того, щоб в Україні було незалежне правосуддя. Так?</p>
<p>&nbsp;</p>
<p>МАХНІЦЬКИЙ О.І. Так.</p>
<p><b>&nbsp;</b></p>
<p>ГОЛОВУЮЧИЙ. Зараз. Прошу включити мікрофон&nbsp; Адаму Мартинюку.</p>
<p>&nbsp;</p>
<p>12:55:12</p>
<p>МАРТИНЮК А.І.</p>
<p>Дякую. Мартинюк, фракція комуністів.</p>
<p>Якби було так, як сказав доповідач перший раз, і якби було так, як сказав зараз Яценюк, це 100-відсотково правильний закон був би. Але подумайте, про що ми голосуємо! Ми голосуємо не про те, щоб скасувати закон, який ми прийняли і передали формування суддів не Верховній Раді, а практично поза Верховною Радою, а ми зараз голосуємо&nbsp; постанови&nbsp; наші, якими ми призначили&nbsp; суддів після 2010 року. І всіх тих, кого ми призначили, ми зараз звільняємо. Це правильно? Подумайте.</p>
<p>&nbsp;</p>
<p>МАХНІЦЬКИЙ О.І. Це закон.</p>
<p>&nbsp;</p>
<p>МАРТИНЮК А.І. Якщо&nbsp; скасовувати, давайте скасуємо. А не постанови. Так що не дуріть, будь ласка. Це перше.</p>
<p>І друге. Ну чого ми працюємо, як котята сліпі? Невже важко роздрукувати… невже важко роздрукувати, щоб ми бачили, за що ми голосуємо? Ви самі, ваш лідер фракції підтвердив, він не знає, за що він голосує.</p>
<p>&nbsp;</p>
<p>ГОЛОВУЮЧИЙ. Прошу,&nbsp; Сергій Терьохін. Сергій Соболєв. Будь ласка,&nbsp; включіть мікрофон.</p>
<p>&nbsp;</p>
<p>12:56:20</p>
<p>СОБОЛЄВ С.В.</p>
<p>Соболєв, фракція "Батьківщина".</p>
<p>Шановні колеги, Адам Іванович! Тут ситуація наступна. Це вже не проект постанови. Ми включили в порядок денний проект закону, згідно з яким тепер комітет профільний Верховної Ради України буде розглядати, так як це було згідно з Конституцією 2004 року, кожну кандидатуру судді, де повинна буде надана вся інформація стосовно скасованих справ,&nbsp; стосовно порушень&nbsp; суддівської етики. І тепер повертаються повноваження парламенту стосовно кожного&nbsp; судді, як це було згідно з Конституцією 2004 року. Це не проект постанови, а це проект закону. Ми його саме і включили в порядок денний. Дякую.</p>
<p>&nbsp;</p>
<p>ГОЛОВУЮЧИЙ. Павло Петренко, будь ласка.</p>
<p>&nbsp;</p>
<p>12:57:17</p>
<p>ПЕТРЕНКО П.Д.</p>
<p>Шановні колеги! Хочу вас проінформувати, що в 2010 році були внесені зміни Закону "Про судоустрій", які в подальшому були розкритиковані Венеціанською комісією, оскільки фактично Вища рада юстиції отримала надмірні повноваження&nbsp;щодо звільнення та призначення суддів.</p>
<p>Виходячи з того, що ці зміни фактично суперечили положенням Конституції України в частині того, що&nbsp; Верховна Рада і її відповідні комітети усувалися від процесу підготовки тих проектів&nbsp; рішень, які приймалися Верховною Радою, зараз було внесено законопроект, який поновлює положення Закону про судоустрій і статус суддів в редакції 2010 року на момент прийняття тих законів.</p>
<p>Я прошу підтримати даний законопроект, оскільки він абсолютно зараз відповідає тій Конституції 2004 року, яку ми поновили її чинність на території України.</p>
<p>Прошу підтримати. Дякую.</p>
<p>&nbsp;</p>
<p>ГОЛОВУЮЧИЙ. Зараз.</p>
<p>Олег Махніцький, будь ласка, включіть мікрофон.</p>
<p>&nbsp;</p>
<p>12:58:33</p>
<p>МАХНІЦЬКИЙ О.І.</p>
<p>Я хочу ще колег повідомити про те, що тут неодноразово виникали питання і суперечки під час обрання суддів про те, що коли відбувалася ця процедура, депутати ставили дуже багато питань, внаслідок чого судді неодноразово не могли бути обраними, а комітет не мав можливості перевірити доводити, які давали депутати, а до депутатів ці доводи надходили від громадян. Тому тут передбачимо, що у випадку, якщо є в депутата які-небудь запитання чи претензії до судді чи скарги до нього, то це питання про його обрання повертається у комітет. Комітет його перевіряє ці факти. І після того, як ці факти не підтверджені, тоді&nbsp; питання про обрання судді знову повертається до сесійної зали.</p>
<p>При цьому я хочу звернути увагу про те, що тут враховано зауваження Венеціанської комісії про те, щоб не було впливу депутатів в залі&nbsp; під&nbsp; вирішення цього питання, що якщо вже комітет перевірив відповідні скарги і вони не підтвердилися, то уже вдруге під час обговорення цього питання в сесійній залі воно не обговорюється це питання і ставиться на голосування одразу.</p>
<p>&nbsp;</p>
<p>ГОЛОВУЮЧИЙ. Дякую.&nbsp;Будь ласка, Адам Мартинюк.</p>
<p>&nbsp;</p>
<p>12:59:45</p>
<p>МАРТИНЮК А.І.</p>
<p>Мартинюк, фракція комуністів. Шановні колеги, я зараз, нарешті, одержав законопроект, про який ми ведемо мову. І тому підтверджує те, що говорить доповідач. Дійсно, мова йде про проект закону України, не постанова, як тут говорили, бо ми думали, що постанова, проект Закону України про внесення змін до деяких законів України щодо окремих питань судоустрою та статусу суддів. Це законопроект за номером 4186. І цей законопроект я закликаю вас підтримати, бо це не те, про що я говорив раніше.</p>
<p>&nbsp;</p>
<p>ГОЛОВУЮЧИЙ. Зараз. Прошу, народний депутат Зарубінський. Зараз.</p>
<p>&nbsp;</p>
<p>13:00:29</p>
<p>ЗАРУБІНСЬКИЙ О.О.</p>
<p>Шановні колеги, власне, Адам Іванович, розібрався, ми першу постанову голосували, а другий закон, просто ви переплутали і говорили про інше.</p>
<p>Другий момент. Не треба тут якраз політизувати, тому що якщо ми повернулися до редакції 2004 року, то всі диспозиції конституційні мають відповідати цій редакції. Тому фактично це автоматичний певною мірою законопроект. Але в мене дуже важливе питання, пане віце-спікер, до вас організаційного характеру. В нас вже немає центру тиражування матеріалів? Якщо ми йдемо вперед і відмовляємося від паперових носіїв, це дійсно великі витрати, то я пропоную просто, це ж робиться за декілька секунд, передавати оці законопроекти, які пропонується голосувати на електроні носії. В кожного депутата зараз є відповідні гаджети і таке інше. Ну, давайте вже по-чесному, по-сучасному, по-новому працювати. Дякую.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, включіть мікрофон народному депутату Чернезі.</p>
<p>&nbsp;</p>
<p>13:01:31</p>
<p>ЧЕРНЕГА Р.Т.</p>
<p>Шановні колеги, ну, та так звана реформа судів у 2010 році, власне, породила о те все, що ми зараз маємо, ті рішення, які під копірку штампувалися під час затримання активістів, ті рішення і апеляційних, і судів першої інстанції, коли судді навіть, не вслухаючись у мотиви захисту, ніяким чином не враховували ні чинне законодавство, ні, практика існувала.</p>
<p>Другий момент. Ви бачите по тих навіть, які, інформація, яка викладена в Інтернеті про суми хабарів і з конкретними прізвищами суддів, які давалися з Адміністрації Президента і інших державних установ для вирішення конкретних питань. Всі ці речі потребують негайного розслідування. І повернення до тих норм призначення і введення до присяги суддів буде, власне, доброю ознакою того, що ми хочемо змінити в судочинстві дуже багато кардинальних речей.</p>
<p>Тому прохання підтримати. Дякую.</p>
<p>&nbsp;</p>
<p>ГОЛОВУЮЧИЙ. Дякую.&nbsp;Шановні народні депутати,&nbsp; запросіть, будь ласка, всіх народних депутатів до залу, з огляду на те, що ми будемо зараз голосувати важливий закон.</p>
<p>Ставлю на голосування проект Закону (реєстраційний номер 4186) про внесення змін до деяких законів України щодо окремих питань судоустрою та статусу суддів –&nbsp; за основу та в цілому.&nbsp;</p>
<p>Прошу голосувати.</p>
<p>&nbsp;</p>
<p>13:03:19</p>
<p>За-314</p>
<p>Рішення прийнято. Дякую.</p>
<p>Шановні народні депутати,&nbsp; вашій увазі пропонується проект Закону (реєстраційний номер 1190) про визнання таким, що втратив чинність, Закону України "Про засади державної мовної політики".</p>
<p>Прошу до слова народного депутата України Кириленка В'ячеслава Анатолійовича. А ви спочатку оголосіть, а ми потім включимо до порядку денного. Ознайомте спочатку.</p>
<p>&nbsp;</p>
<p>13:04:00</p>
<p>КИРИЛЕНКО В.А.</p>
<p>В'ячеслав Кириленко.&nbsp; Шановні колеги, вашій увазі пропонується Закону України про визнання таким, що втратив чинність, Закону України "Про засади державної мовної політики". І з одного&nbsp; пункту, який визначає таким, що втратив чинність Закон України "Про засади державної мовної політики" (№ 5029-6) (від 3 липня 2012 року).</p>
<p>Закон набирає чинності з дня його опублікування. Робиться&nbsp; це тільки з тих міркувань, що цей закон був ухвалений із грубим порушенням процедур, встановлених Конституцією і законами України. З цих причин цей закон має бути визнаний таким, що втратив чинність.</p>
<p>Шановні депутати, прошу підтримати. Доповідь закінчено.</p>
<p><i>(Шум у залі)</i></p>
<p>&nbsp;</p>
<p>ГОЛОВУЮЧИЙ. Дякую. Пропонується включити до порядку денного проект Закону (реєстраційний номер 1190) про визнання таким, що втратив чинність, Закон України "Про засади державної мовної політики". Прошу голосувати.</p>
<p>&nbsp;</p>
<p>13:05:44</p>
<p>За-232</p>
<p>Рішення прийнято. <i>(Оплески)</i></p>
<p>Шановні народні депутати, можна голосувати? <i>(Шум у залі)</i></p>
<p>&nbsp;Ставлю на голосування проект Закону (реєстраційний номер 1190) про визнання таким, що втратив чинність, Закон України "Про засади державної мовної політики". Прошу голосувати. За основу і в цілому прошу голосувати.</p>
<p>&nbsp;</p>
<p>13:06:20</p>
<p>За-232</p>
<p>Рішення прийнято. <i>(Шум у залі)</i></p>
<p>Шановні народні депутати! Будь ласка, включіть мікрофон. На трибуні Нестор Шуфрич.</p>
<p>&nbsp;</p>
<p>13:06:48</p>
<p>ШУФРИЧ Н.І.</p>
<p>Шановні колеги, шановний головуючий! В той час, коли приймався цей закон, я не був народним депутатом України. Але цей закон був прийнятий десятками національних меншин України. Не тільки росіянами, за которых вы, за яких ви так турбуєтесь.</p>
<p><i>(Фраза&nbsp; іноземною мовою)</i></p>
<p>И русские тоже приветствовали этот закон!</p>
<p>Сьогодні ви продемонстрували, яким шляхом ви хочете іти&nbsp;&nbsp; &nbsp;щодо зняття протистояння&nbsp; і досягнення компромісу України.&nbsp; Беззаконня і, на жаль, продовження політики протистояння – це ваші перші кроки при владі. Мені дуже прикро, що ми починаємо йти&nbsp; таким шляхом.&nbsp;</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Дякую. Арсеній Яценюк,&nbsp; будь ласка.</p>
<p>&nbsp;</p>
<p>13:07:51</p>
<p>ЯЦЕНЮК А.П.&nbsp;</p>
<p>Шановні народні депутати&nbsp; України! Відновлюється дія статті 10 Конституції&nbsp; України&nbsp; повноцінно і відновлюється дія попереднього Закону&nbsp; України про мови. Нагадаю: в статті 10 Конституції&nbsp; України єдина мова окрім української, яка зазначена і яка є мовою міжнаціонального спілкування, це російська. Поэтому я обращаюсь ко всем русскоязычным. Права русскоязычного населения защищены законом и Конституцией.</p>
<p>Треба розробляти&nbsp; новий законопроект, треба йти по шляху національної єдності,&nbsp; треба йти по шляху єдиної української держави, де захищені всі нації, всі мови і&nbsp; ніхто нікого ділити ніколи не буде,&nbsp; на відміну від наших політичних&nbsp; опонентів! <i>(Оплески)</i></p>
<p>&nbsp;</p>
<p>ГОЛОВУЮЧИЙ.&nbsp;&nbsp; Прошу включити&nbsp; мікрофон, Іван Попеску,&nbsp;&nbsp; будь ласка.</p>
<p>&nbsp;</p>
<p>13:08:53</p>
<p>ПОПЕСКУ І.В.</p>
<p>Вельмишановні колеги, ми розуміємо,&nbsp; що сьогодні скасували цей&nbsp; закон. Дійсно, ви повернули ситуацію з 10 статтею&nbsp; Конституції, ви повернули Закон про мови, який діяв на той момент.</p>
<p>Але нам&nbsp; сьогодні треба думати про майбутнє, про Європейську&nbsp; хартію&nbsp; регіональних мов і мов меншин. Ми повинні вирішити питання про те, щоб&nbsp; національні меншини у себе дома мали можливість хоча би&nbsp; можливість вивчити&nbsp; свою рідну мову при забезпеченні вивчення державної обов'язково. Тому я прошу в майбутньому забезпечити права національних меншин, щоб ми себе відчували як окремі елементи самодостатні українського&nbsp; народу.&nbsp; Дякую вам.</p>
<p>Я голосував проти, але я пояснив свою ситуацію і свою&nbsp; позицію. Я сподіваюсь, що в майбутньому ми зробимо все для того, щоби кожен громадянин відчував&nbsp; у&nbsp; себе дома. І&nbsp; в разі небезпеки всі як один стали&nbsp;&nbsp; не на різних майданах, а на одному, щоб захищати&nbsp; нашу спільну Батьківщину.</p>
<p>Дякую вам всім!&nbsp;&nbsp; <i>(фраза іноземною мовою)</i></p>
<p>&nbsp;</p>
<p>ГОЛОВУЮЧИЙ.&nbsp; Дякую. Ірина Фаріон,&nbsp; будь ласка.</p>
<p>&nbsp;</p>
<p>13:10:03</p>
<p>ГЕРАЩЕНКО І.В.</p>
<p>Дорогі громадяни України! Ми хочемо ще раз зафіксувати вашу увагу на наступному: голосування відбулося тільки зараз в тому контексті, що закон так званий про мови приймався з надгрубими порушеннями закону. І має бути це зафіксовано, щоб ніколи більше в сесійній залі не було кнопродавства, не було порушення закону.</p>
<p>Так само ми маємо зафіксувати наступне: єдиною державною мовою є українська, але ми всі разом має докласти всіх зусиль для того, щоб всі мови національних меншин, що проживають в Україні, тут вільно розвивалися і російська, і угорська, і всі інші мови тих громадян України, які є українцями, до яких би національностей вони не належали. І очевидно, що новий міністр освіти має зробити так само все необхідне для того, щоб діти, які належать до нацменшин, могли нормально в школах&nbsp; вивчати мови своєї матері, свого батька, при цьому опановуючи і українську мову.</p>
<p>І, очевидно, що разом оце дуже важливо, щоб тут ми єднали країну в консенсусі ми маємо написати новий Закон про мови, який буде об’єднувати країну…</p>
<p>&nbsp;</p>
<p>ГОЛОВУЮЧИЙ.&nbsp; Дякую. &nbsp;Олег Тягнибок, будь ласка.</p>
<p>&nbsp;</p>
<p>13:11:23</p>
<p>ТЯГНИБОК О.Я.</p>
<p>Шановне товариство, я би хотів пояснити для всіх глядачів і слухачів, і для нашого залу. В даному випадку тільки йшлося про одне, що цей законопроект, закон був ухвалений з грубим порушенням Конституції і Регламенту. Раз.</p>
<p>Друге. Саме ухвалення того закону призвело до масових акцій протесту в&nbsp; Україні. І я щойно мав розмови з представниками національних менш, які тут представлені у нас в парламенті, а їх є&nbsp; доволі багато і ми домовились, що оскільки цей закон зараз скасований, діє Закон "Про мови"&nbsp; в редакції 1989 року – це ще фактично радянський закон зараз і нам разом, підкреслюю, разом з представниками всіх національних меншин, які є представлені в парламенті, які представляють всі національні меншини в Україні. Нам разом треба буде найближчим часом ухвалити, &nbsp;напрацювати і ухвалити новий Закон про мови&nbsp; в Україні, який буде задовольняти всіх. Мова державна – українська і не буде…</p>
<p>&nbsp;</p>
<p>ГОЛОВУЮЧИЙ. Прошу дати завершити.</p>
<p>&nbsp;</p>
<p>ТЯГНИБОК О.Я І я хочу запевнити кожного з вас, що не буде пригнічена ні одна національна меншина в усіх питаннях, в тому числі й мовних. Так що, будь ласка, давайте не нагнітаємо, йшлося тільки про законність і торжество законності.&nbsp; Дякую.</p>
<p>&nbsp;</p>
<p>ГОЛОВУЮЧИЙ. Прошу включити мікрофон Ірині Фаріон, будь ласка.</p>
<p>&nbsp;</p>
<p>13:12:59</p>
<p>ФАРІОН І.Д.</p>
<p>Шановні колеги! Мова – це&nbsp; найтонша матерія і найміцніший&nbsp; фундамент існування суспільства.&nbsp; З огляду на те, що вона&nbsp; поєднує в собі ці начебто на перший погляд протилежні речі, стільки викликає і пристрастей. Український мовознавець Олександр Потебня казав: "Що будь-які державницькі змагання, які минають українську мову, побудовані на піску".&nbsp; Цілком логічно, що перший український Президент Михайло Грушевський цю фразу повторив.</p>
<p>А тепер кажу не як&nbsp; політики, а&nbsp; як філолог, українська земля, підкреслюю, наші етнічні терени від Сяну до Дону дихають винятково українськими говорами, які називаються: південно-східними, південно-західними і північними. Будь-яка інша мова, яка прийшла на наші терени, є&nbsp; прейшлою, а деяка є мовою окупаційною. Це також треба знати і усвідомлювати. Тому у нас єдина державна мова, яка є основним …</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу включити мікрофон на трибуні Тігіпко.</p>
<p>&nbsp;</p>
<p>13:14:16</p>
<p>ТІГІПКО С.Л.</p>
<p>Шановні колеги, два невеличких зауваження.</p>
<p>По-перше, ви знаєте, так, як&nbsp; зараз проходить наше засідання, то я можу сказати, що&nbsp; Володимир Васильович Рибак був у нас супер демократом. Ніяких документів на руках, нічого немає, і ми починаємо,&nbsp; що називається, нас звинуватили в тому, що ми голосували руками. А що зараз відбувається?&nbsp; Дайте хоч один документ на руки.&nbsp; Я вважаю, що сьогодні&nbsp; ви говорили, вчора ви говорили одне, а сьогодні&nbsp; ви теж саме робите сьогодні – своїми руками тиснете й тиснете.</p>
<p>Тепер стосовно мов. Я підтримую те, що Олег Тягнибок переговорив з представниками нацменшин. Але я проти того, щоб ви спочатку відміняли, а після цього домовлялися. Домовтеся, давайте знайдемо порозуміння, а після цього&nbsp; приймемо відповідне рішення. І тільки таким шляхом. Інакше це роз'єднує сьогодні нас всіх, і це неправильно в такий момент. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Прошу, депутат Яворівський, будь ласка. Шановне товариство, і завершуємо. Ми проголосували, переходимо до&nbsp; наступного пункту порядку денного.</p>
<p>&nbsp;</p>
<p>13:15:28</p>
<p>ЯВОРІВСЬКИЙ В.О.</p>
<p>Шановні колеги, шановні наші виборці! Я звертаюся до тих, хто оплакує, ревно оплакує смерть цього закону. Я мушу вам сказати, що я тоді був головою Комітету з питань культури і духовності, і дуже добре знаю, як цей закон приймався. Так от, я вам скажу, цей закон ніколи й не жив, він мертвонароджений. Під нього потрібно було 15 мільярдів гривень для того, щоб його виконувати. Де в цій країні, де у казні бігали і&nbsp; бігають досі пацюки, де взяти гроші для цього? Він суперечить Конституції повністю, це встановила і Венеціанська комісія, і ОБСЄ, і всі.</p>
<p>Потім, 10 відсотків, якщо є 10 відсотків, там проголошується мова. Хто буде встановлювати цих 10 відсотків?</p>
<p>Через те, мені видається, що ми зробили правильно, але це не означає, що ми відкочуємося лишень до рівня оцього ще радянського мовного закону, хоч він виявився нормальніший, ніж цей сьогоднішній. Через те потрібно після відміни цього закону сідати і робити Закон "Про мови в Україні", Закон демократичний, закон, який буде враховувати…</p>
<p>&nbsp;</p>
<p>ГОЛОВУЮЧИЙ.&nbsp; Дайте завершити.</p>
<p>&nbsp;</p>
<p>ЯВОРІВСЬКИЙ В.О. … всі інтереси. Через те я навіть не скажу "царство небесне" цьому закону.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Шановні народні депутати, переходимо до наступного пункту порядку денного. Шановні народні депутати, вашій увазі пропонується проект Постанови Верховної Ради&nbsp; України (реєстраційний номер 4216) про звільнення від виконання обов'язків міністра охорони здоров'я України Богатирьової Р.В.</p>
<p>Я прошу автора цієї Постанови Павла Петренка. Прошу включити мікрофон.</p>
<p>&nbsp;</p>
<p>13:17:23</p>
<p>ПЕТРЕНКО П.Д.</p>
<p>Шановні колеги, ми зараз знаходимося, дійсно, у важкий час, коли країна потребує не тільки поновлення конституційного ладу, але і оцінки дій тих посадовців, які фактично своїми руками і своїми рішеннями підштовхували і підбурювали країну до того протистояння, яке ми бачили. Я хочу вам нагадати, що, дійсно, основні злочинці, яких ми відсторонили, той самий Захарченко давав вказівки щодо застосування зброї до людей, але були й їхні поплічники. Міністр Богатирьова, яка фактично весь цей час вводила суспільство в оману щодо поранених і постраждалих у лікарнях. Цей той міністр, яка давала вказівки достроково виписувати з лікарень побитих громадян для того, щоб не порушувалися кримінальні справи по їхніх тілесним ушкодженням. Цей той міністр – корупціонер щодо якого Верховна Рада розглядала і розслідувала цілу низку корупційних справ і по вакцинам, які вбивали людей, і по швидким допомогам, на яких фактично заробляли&nbsp;&nbsp; мільярди гривень. Цей той міністр, яка у важкий час замість того, щоб стати на бік людей і забезпечити належну медичну допомогу пораненим, стала на бік режиму і приховувала ті злочини, які вчинялися правоохоронцями.</p>
<p>Тому я вас закликаю, шановні друзі, дати політичну оцінку діям цієї посадової особи і я пропоную зараз прийняти цю постанову, яку я зачитаю:</p>
<p>"За систематичне і грубе порушення вимог Конституції, вимог відповідних міжнародних договорів і міжнародних зобов'язань в частині незабезпечення належної реалізації невід'ємного права людини на життя і здоров'я, неналежне виконання державних цільових програм і комплексних заходів з охорони здоров'я Верховна Рада України постановляє: звільнити Богатирьову Раїсу Василівну від виконання обов'язків міністра охорони здоров'я, що має наслідком відсторонення її з цієї посади. Ця постанова набирає чинності з моменту їх прийняття".</p>
<p>Ми повинні прийняти це рішення для того, щоб суспільство розуміло, що ніхто не буде уникати відповідальності, в тому числі&nbsp; і політичної, і інших видів відповідальності. Дякую. Прошу підтримати.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні народні депутати, пропонується включити до порядку денного проект постанови (реєстраційний номер 4216) про звільнення від виконання обов'язків міністра охорони здоров'я України Богатирьової Р.В., в порядок денний. Прошу голосувати.</p>
<p>&nbsp;</p>
<p>13:19:57</p>
<p>За-282</p>
<p>Рішення прийнято.</p>
<p>Можемо голосувати, шановні народні депутати? Прошу, включіть мікрофон Мартинюку Адаму.</p>
<p>&nbsp;</p>
<p>13:20:08</p>
<p>МАРТИНЮК А.І.</p>
<p>Мартинюк, фракція комуністів. Шановні колеги, я дуже просив би за результатами включення до порядку денного – зрозуміло, який результат буде в цілому за постанову, - але дуже просив би не забути, що після цієї постанови ми з вами прийняли рішення про скасування взагалі Закону про так звану медичну реформу. Бо люди не просто стогнуть від цієї реформи – люди, на жаль, від цієї медичної реформи вмирають. Давайте будемо послідовні. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Олег Ляшко. І переходимо до голосування. Будь ласка.</p>
<p>&nbsp;</p>
<p>13:20:53</p>
<p>ЛЯШКО О.В.</p>
<p>Олег Ляшко, Радикальна партія. Шановні народні депутати, ми маємо обов'язково проголосувати рішення про звільнення корупціонерки Богатирьової з посади. Але не менш важливе рішення, і я прошу парламент, головуючого поставити на голосування у другому читанні наш законопроект 2201: про мораторій на закриття лікарень. Цей законопроект у першому читанні був прийнятий у травні минулого року. Більшість тодішня не голосувала за прийняття його в цілому. Тисячі людей, які померли, на совісті міністра охорони здоров'я. Це люди, які не отримали вчасно належної медичної допомоги. Це люди, які не можуть купити ліки, користуватися обладнанням тощо.</p>
<p>Тому я прошу зразу після рішення про відставку Богатирьової поставити прийняття в цілому законопроекту 2201: про мораторій на закриття лікарень, - і припинити цю вакханалію, цей геноцид. І багатотисячна медична громадськість нам подякує і люди нам подякують за те, що ми нарешті прийняли рішення, щоб не закривались лікарні. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні народні депутати, переходимо до голосування. Ставлю на голосування проект Постанови Верховної Ради України (реєстраційний номер 4216) про звільнення від виконання обов'язків міністра охорони здоров'я України Богатирьової Р.В.&nbsp; –&nbsp; за основу і в цілому. Прошу голосувати.</p>
<p>&nbsp;</p>
<p>13:22:31</p>
<p>За-287</p>
<p>Рішення прийнято.</p>
<p>Прошу включити мікрофон, на трибуні Віктор Пинзеник.</p>
<p>&nbsp;</p>
<p>13:22:46</p>
<p>ПИНЗЕНИК В.М.</p>
<p>Шановний головуючий! Шановні народні депутати! Я з великим задоволенням пригадую попередні два дні роботи парламенту, який продемонстрував унікальну річ, унікальне єднання в цій критичній ситуації. І для нас надзвичайно важливо,&nbsp; що в цей час голосувала вся Україна, голосували понад 300 народних депутатів, голосували депутати всіх фракцій.</p>
<p>Я дуже закликаю всіх присутніх. Ситуація, в якій ми зараз знаходимося: не може бути і не повинна бути переможців і переможених. Перемогти має вся Україна. Всі наші громадяни: громадяни Сходу і Заходу, громадяни Центру, громадяни Півночі і Півдня, громадяни, які сповідують різну релігію, які розмовляють різною мовою, це всі наші громадяни. Я переконаний, що ми маємо приймати&nbsp; зараз деякі термінові рішення. Я переконаний, що більшість цих рішень і сьогодні могла набирати понад 300 голосів. Я тільки прошу&nbsp; одного: трошки зупинитися від діяльності за революційним принципом. Дайте можливість хоча б…</p>
<p>&nbsp;</p>
<p>ГОЛОВУЮЧИЙ. Дайте&nbsp; завершити, будь ласка.</p>
<p>&nbsp;</p>
<p>ПИНЗЕНИК В.М. Я звертаюся до головуючого. Роздайте хоча б на фракцію примірник документів, щоб кожна депутатська група, фракція могла ознайомитись з документом. І я впевнений у тому, що ми будемо дружно демонструвати так потрібну сьогодні Україні єдність. Ми здатні це зробити, ми показали це в останні дні.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>&nbsp;</p>
<p>Веде засідання Голова Верховної Ради України О.В.ТУРЧИНОВ</p>
<p>&nbsp;</p>
<p>ГОЛОВУЮЧИЙ. Шановні народні депутати! Слово надається народному депутату&nbsp; Осуховському що стосується Постанови&nbsp; 4194. Будь ласка.</p>
<p>&nbsp;</p>
<p>13:24:45</p>
<p>ОСУХОВСЬКИЙ О.І.</p>
<p>Олег Осуховський, Всеукраїнське об'єднання "Свобода". Пане Голово, панове депутати, брати і сестри українці! Ми знаємо, що суди сьогодні, судді перетворили в приватні підприємства в Україні. Ми знаємо, які ганебні рішення вони приймали і приймають надалі. І щодо, зокрема, євромайданців, яких спочатку судили, потім били, вбивали, знущалися над ними.</p>
<p>Але сьогодні йдеться розмова про пана Татькова, який очолював Господарський суд України. Тому що ми зараз з вами проголосуємо, щоби таких злочинців на посадах більше не було, які знищили український бізнес, які забирали бізнес, які допустили до того, що Україну жоден інвестор не міг заходити і працювати.</p>
<p>Шановне товариство, прошу підтримати цю постанову щодо звільнення пана Татькова з посади, бо такі злочинці, судді і рейдери не мають права займати на сьогоднішній день посади в Україні.</p>
<p>Дякую. Слава Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, може включати постанову до порядку денного? Постанова (4194) про визнання такою, що втратила чинність Постанови Верховної Ради&nbsp; про обрання судді. Зрозуміло питання? Зрозуміло.</p>
<p>Будь ласка, прошу проголосувати про включення до порядку денного постанову 4194. Включіть систему "Рада".</p>
<p>&nbsp;</p>
<p>13:26:50</p>
<p>За-246</p>
<p>Рішення прийнято.</p>
<p>Будь ласка, що стосується прийняття рішення за основу і в цілому. Голосуємо.</p>
<p>Чи є зауваження до цього проекту? Є зауваження. Колеги, давайте, декілька хвилин.</p>
<p>Народний депутат Гриценко, будь ласка. Після нього Рудьковський, і будемо голосувати.</p>
<p>&nbsp;</p>
<p>13:27:17</p>
<p>ГРИЦЕНКО А.С.</p>
<p>Шановні колеги, два питання. Олександр Валентинович, послухайте, будь ласка, пане Голово. Якщо нам треба взяти час, я звертаюсь до Голови, якщо треба роздрукувати документи, проекти і для цього треба перерву годину, давайте візьмемо годину і попрацюємо більше. Але, щоб більше жодного документу ми не голосували не дивлячись. Це перше.</p>
<p>Друге. По цьому конкретному прикладу. У нас зараз есть міністри і силовики, якщо людина порушила закон, її треба затримати і під суд. Але, якщо ми зараз будемо голосувати варіанти накшталт відмінити довідку про народження Леніна, тоді буде біда. Цей документ Європейський суд з прав людини потім захистити корупціонера. Цей шлях неприйнятний, прошу подумати. Бо інакше ми вже повторимо те, що робила попередня влада, треба зупинитись.</p>
<p>&nbsp;</p>
<p>ГОЛОВУЮЧИЙ. Дякую. Шановні колеги, мені здається, що була аргументована доповідь, я погоджуюсь в питаннях організації роботи парламенту. Але ми працюємо з вами в екстремальних умовах. І зараз, зараз, зараз після голосування ми обговоримо щодо форми роботи парламенту, щоб все ж таки дійсно його повернути в нормальне, спокійне русло, хоча ситуація в Україні ще не зовсім спокійна. І саме це, безумовно впливає на таку екстремальну і ефективну роботу нашого парламенту.</p>
<p>Депутат Лабунська, будь ласка, включіть мікрофон і будемо голосувати.</p>
<p>&nbsp;</p>
<p>13:28:48</p>
<p>ЛАБУНСЬКА А.В.</p>
<p>Олександр Валентинович, я сама була одним з авторів попереднього законопроекту для того, щоб звільнити суддів з неволі. І ми, слава Богу, це зробили. Але, мені здається, оця постанова, коли ми вже починаємо якусь його революційну доцільність робити, ми голосуємо, а ви ставите на порядок денний голосування Постанову про обрання суддею не на адміністративну посаду, а суддею. Так, що ми робимо, скажіть мені, будь ласка, а якщо в цій постанові є інші судді, то ми що зараз 5, 10, 20 суддів звільнимо? А що ми потім робити будемо? Ми про що казали, що це є висновок профільного комітету. Давайте не робити під одну дудку сьогодні чи комусь місця захотілося, що вже інші претенденти є? Так від чого ви відрізняєтесь від інших, які були? Ви нікого не чуєте, що ви робите?</p>
<p>&nbsp;</p>
<p>ГОЛОВУЮЧИЙ. Шановні народні депутати, на превеликий жаль, на превеликий жаль, судова система України деформована і 90 відсотків суддів, які працювали останні чотири роки зкомпроментували як судді взагалі. Це люди в чорних мантіях, які приймали замовні рішення.</p>
<p>Колеги, я вибачаюся, давайте визначимо. У нас два попередніх рішення були аналогічні. І з цього питання я пропоную прийняти рішення, хто виступає проти, той просто не проголосує за це питання. Ми можемо зараз визначитися шляхом голосуватися.</p>
<p>Я прошу включити систему "Рада" і проголосувати цю постанову, цей законопроект за основу і в цілому (4194).</p>
<p>Будь ласка, прошу голосувати.</p>
<p>&nbsp;</p>
<p>13:30:55</p>
<p>За-223</p>
<p>Рішення не прийнято.</p>
<p>Шановні колеги, по фракціям, будь ласка,&nbsp; виступіть.</p>
<p>Шановні колеги, давайте так: я пропоную зараз не пережимати питання. Ми все ж таки повинні, ми повинні показувати приклад нашої чесної роботи.</p>
<p>Я, колеги, прошу тоді в профільному комітеті і авторів постанови її доопрацювати.</p>
<p>Колеги, у нас залишається ще одне питання. І я зможу потім дати виступити. Колеги, давайте зараз пройдемо закон і я дам слово, коли буде пропозиція проголосувати, я їх поставлю.</p>
<p>Будь ласка, шановні колеги, ми піднімали питання, що стосується Міністерства охорони здоров'я, так чи ні? У нас багато прийнято політичних рішень. Але люди очікують від нас рішення і соціальні. У нас прийнятий був Закон (реєстраційний номер&nbsp; 2201) про введення мораторію на ліквідацію та реорганізацію закладів охорони здоров'я, які знищуються сьогодні в Україні. І нам треба прийняти це рішення в цілому. В першому читанні цей закон був прийнятий. Під стенограму. Я ще раз хочу сказати, цей закон був прийнятий в першому читанні. Є доцільно поставити представника комітету на трибуну? Є готовність голосувати в цілому? Є.</p>
<p>Для стенограми: в цілому. Будь ласка, мікрофон депутата Ляшко включіть.</p>
<p>&nbsp;</p>
<p>ЛЯШКО О.В.</p>
<p>Шановний Олександре Валентиновичу, шановні колеги! Прошу вас проголосувати за цей закон у другому читанні і в цілому у редакції, прийнятій в першому читанні, без врахування поправок комітету. Дякую. Бо ті поправки фактично нівелювали норми закону, який був прийнятий в першому читанні. Тобто в редакції першого читання.</p>
<p>&nbsp;</p>
<p>ГОЛОВУЮЧИЙ. Друзі! Шановні колеги! Я прошу заспокоїтись. Питання важливе, тому що у нас є регіони, де взагалі не залишається жодної лікарні, де б люди могли лікуватись. Тому, ви почули пропозицію: проголосувати законопроект №2201 про введення мораторію на ліквідацію та реорганізацію закладів охорони здоров'я в цілому, в другому читанні в цілому. Я можу ставити на голосування?</p>
<p>&nbsp;</p>
<p>ЛЯШКО О.В. З моїми пропозиціями.</p>
<p>&nbsp;</p>
<p>ГОЛОВУЮЧИЙ. З пропозиціями, які висловив народний депутат Ляшко. Будь ласка, включіть систему "Рада". Прошу голосувати.</p>
<p>&nbsp;</p>
<p>13:33:54</p>
<p>За-311</p>
<p>Рішення прийнято.</p>
<p>Шановні колеги! Шановні колеги, ми з вами обговорили. Закон прийнятий і… Шановні колеги, треба порадитись. Ми з вами прийняли питання, які планували розглянути сьогодні. В той же час, в той же час, колеги, найважливіше питання, відповідь на яке чекає український народ, – це формування більшості та уряду народної довіри.&nbsp; Я би просив, колеги, буквально тут я бачу руки, які підняли. Давайте по хвилині по виступу і будемо приймати рішення, що стосується нашої подальшої роботи. Піднімеш, скажеш, да. Будь ласка, депутат Рудьковський. <i>(Шум у залі)</i> Запишіться, будь ласка, на виступи. Рудьковський виступить і ми пройдемо запис на виступи.</p>
<p>&nbsp;</p>
<p>13:34:53</p>
<p>РУДЬКОВСЬКИЙ М.М.</p>
<p>Шановні народні депутати! Я вдячний, що ми проголосували за, більше, за заборону закриття лікарень. У нас ще одне соціальне питання, яке чекає вся Україна – відміна пенсійної реформи. І я пропоную цей закон проголосувати після обіду, до формування нової&nbsp; коаліції, бо коаліція&nbsp; знову буде не дозволяти прийняти&nbsp; цей закон.</p>
<p>І друге. Я наполягаю,&nbsp; Олександр Валентинович…</p>
<p>Не відволікайте Голову Верховної Ради,&nbsp; будь ласка.</p>
<p>Олександр Валентинович, я прошу вас,&nbsp; Олександр Валентинович, я прошу вас дуже поставити на голосування&nbsp; Постанову 4198-2 щодо обрання міського голови міста Києва та депутатів міської ради 25 травня цього року. Ми вже&nbsp; протягом року чекаємо такого рішення.</p>
<p>Давайте приймемо рішення і нехай&nbsp; готуються всі, в тому числі Центральна виборча комісія.</p>
<p>&nbsp;</p>
<p>ГОЛОВУЮЧИЙ.&nbsp;&nbsp;&nbsp; Шановні колеги, я бачу дуже багато рук. Давайте запишемось на виступи з місця.&nbsp;</p>
<p>Будь ласка,&nbsp;&nbsp; включіть систему "Рада".</p>
<p>Шановні колеги, Олег Ярославович Тягнибок уже тут на трибуні,&nbsp; давайте йому&nbsp; хвилину дамо для виступу і я дам&nbsp;&nbsp; за чергою як записались на виступи.</p>
<p>&nbsp;</p>
<p>13:36:38</p>
<p>ТЯГНИБОК О.Я.</p>
<p>Дякую. Тягнибок,&nbsp; фракція "Свобода".</p>
<p>Є ще один дуже важливий законопроект, який чекає&nbsp;&nbsp; українське суспільство, який варто проголосувати.&nbsp; Про розформування&nbsp; спеціального підрозділу міліції громадської&nbsp; безпеки "Беркут"&nbsp; і створення на його основі іншої структури, яка буде служити нардові, а не владі.</p>
<p>&nbsp;</p>
<p>ГОЛОВУЮЧИЙ. Шановні колеги, слово надається&nbsp; народному депутату Шульзі,&nbsp; фракція "Батьківщина".</p>
<p>&nbsp;</p>
<p>13:37:12</p>
<p>ШУЛЬГА В.П.&nbsp;&nbsp;</p>
<p>Прошу передати слово Тетяні Слюз.</p>
<p>&nbsp;</p>
<p>13:37:18</p>
<p>СЛЮЗ Т.Я.</p>
<p>Шановний Олександре Валентиновичу, шановні народні депутати.&nbsp;&nbsp;&nbsp;&nbsp;&nbsp; Я сьогодні проголосувала проект Постанови Верховної Ради під номером 4203 про запровадження режиму обмеження&nbsp; бюджетних видатків&nbsp; та інших державних витрат.</p>
<p>Враховуючи те, що у нас&nbsp; складна ситуація в бюджетній політиці і казна майже напівпорожня, цю Постанову необхідно розглянути і прийняти сьогодні.</p>
<p>Олександре Валентиновичу, дуже велике прохання, включіть її сьогодні&nbsp; до розгляду, (4203) бюджет. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Будь ласка, народний депутат Катеринчук, фракція "Батьківщина".</p>
<p>&nbsp;</p>
<p>13:38:00</p>
<p>КАТЕРИНЧУК М.Д.</p>
<p>Микола Катеринчук, фракція "Батьківщина", Європейська партія України.</p>
<p>Я розумію, що зараз йдеться про відновлення керованості держави, але все ж таки хотів звернути увагу на те, що не можна зараз помонтувати, починити стару систему влади, нам треба створювати абсолютно нову систему, яка б ґрунтувалася на владі громад, …. до реального місцевого самоврядування. Там де діяльність і уряду, і Президента, і Прем'єр-міністра будуть чисто символічною в напрямку визначення пріоритетів розвитку держави. Зміна податкового законодавства, зміна судової системи – це все нагальні проблеми, але не можна робити підлаштовувати стару систему. Нова має бути система європейська, де в основному права громадян і їх відповідальність – це є головним на що треба звертати увагу при цих змінах. Я думаю, що …</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, слово надається народному депутату Томенко, фракція "Батьківщина".</p>
<p>&nbsp;</p>
<p>13:39:19</p>
<p>ТОМЕНКО М.В.</p>
<p>Шановні колеги! Шановний Олександр Валентинович! Моя пропозиція є така, що ми повинні зараз зробити перерву, провести засідання у фракціях, в разі необхідності в комітетах, але ми прийняли рішення про безперервність роботи нашої Верховної Ради, ми не маємо розкоші і часу, скажімо, розходитися до вівторка. Ми можемо ще сьогодні зібратися на 16 годину, але вже чітко, планово, не з емоційними пропозиціями, бо я тут тішусь з колишніх членів Партії регіонів, які нав’язали нам антинародні рішення, а тепер перші в черзі стоять, щоб їх скасувати.</p>
<p>Друзі, трошки посидьте, заспокойтеся. Тому, засідання фракцій, комітетів о 16 збираємося і все зробити, щоб була сформована коаліція якнайшвидше і призначений Прем'єр-міністр. Хватить цей парад ініціатив. <i>(Оплески)</i></p>
<p>&nbsp;</p>
<p>ГОЛОВУЮЧИЙ.&nbsp; Будь ласка, Кальченко, народний депутат "Батьківщина".</p>
<p>&nbsp;</p>
<p>13:40:25</p>
<p>КАЛЬЧЕНКО В.М.</p>
<p>Кальченко, Кіровоградщина, партії "Батьківщина".</p>
<p>Щойно закінчилася сесія обласної ради в Кіровограді, на якій губернатор Ніколаєнко подав у відставку, фракція Партії регіонів саморозпустилася, подав у відставку і голова обласної ради Ковальчук від Партії регіонів.</p>
<p>Головою&nbsp; обласної ради обрано Олександра Чорноіваненка&nbsp; від "Батьківщини". Дякую.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Бенюк, фракція Свободи.</p>
<p>&nbsp;</p>
<p>13:41:04</p>
<p>БЕНЮК Б.М.</p>
<p>Я прошу передати слово пану Осуховському.</p>
<p>&nbsp;</p>
<p>ГОЛОВУЮЧИЙ. Будь ласка, включіть мікрофон.</p>
<p>&nbsp;</p>
<p>13:41:11</p>
<p>ОСУХОВСЬКИЙ О.І.</p>
<p>Пане Голово, будь ласка, я прошу повернутися до&nbsp; Закону щодо зняття голови Вищого господарського суду Татькова з посади, так як багато депутатів не зрозуміли за що було голосування. Будь ласка, поверніться&nbsp; до голосування. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Ар'єв. Включіть мікрофон.&nbsp;&nbsp;&nbsp;</p>
<p>&nbsp;</p>
<p>13:41:38</p>
<p>АР’ЄВ В.І.</p>
<p>Шановні колеги! Перше, хочу звернутися, щоб ми проголосували за призначення виборів у місті Києві. А також в інших містах,&nbsp; які сьогодні опинилися без органів місцевого самоврядування, без мера.</p>
<p>Друге. Обов'язково терміново розформування злочинного спецпідрозділу "Беркут". Це була вимога людей, які постраждали, які загибли від їхніх рук.</p>
<p>Я звертаюся так само, Олександре Валентиновичу, дайте, будь ласка, доручення бюджетному комітету терміново збиратися і розробляти зміни в бюджет України на&nbsp; 2014 рік. Для того, щоб перерозподілити&nbsp; кошти і забрати звідти корупційні статті, які були проведені під час голосування 16 січня.</p>
<p>І ще одне – дуже важливий момент, нам треба ратифікувати Римський статут для того, щоб злочинців, які&nbsp; вбивали людей можна було&nbsp; притягати до відповідальності в Гаазькому міжнародному трибуналі. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Курпіль.</p>
<p>&nbsp;</p>
<p>13:42:43</p>
<p>КУРПІЛЬ С.В.</p>
<p>Степан Курпіль, фракція "Батьківщина".</p>
<p>Шановні колеги! Протягом двох десятиліть здійснюється інформаційна війна, а по суті інформаційна агресія проти України з боку Російської Федерації. Особливо це проявилося протягом трьох останніх місяців під час народних протистоянь для прикладу вчора телеканал "Росія-24" безперервно крутив провокацію про те, що начебто один із лідерів опозиції Олег Тягнибок пропонує позбавити українського громадянства усіх російськомовних і заборонити говорити російською мовою в Україні.</p>
<p>Шановний пане голово і виконуючий обов'язки Президента, будь ласка, дайте доручення відповідним службам і міністерствам, щоб вони перевірили законність діяльності на території України російських телеканалів, тому що їхня діяльність спрямована…</p>
<p>&nbsp;</p>
<p>ГОЛОВУЮЧИЙ.&nbsp; Дайте завершити.</p>
<p>&nbsp;</p>
<p>13:43:59</p>
<p>КУРПІЛЬ С.В.</p>
<p>… на розбрат, національну ворожнечу і конфлікти міжрегіональні в Україні, на підбурювання до повалення конституційного ладу.</p>
<p>Я прошу також розглянути можливість&nbsp; призначити уповноваженого Верховної Ради&nbsp; щодо інформаційної політики координації у Держтелерадіо і в Національну раду з питань телебачення і радіомовлення. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.&nbsp; Народні депутати Міщенко, будь ласка.</p>
<p>&nbsp;</p>
<p>13:44:34</p>
<p>МІЩЕНКО С.Г.</p>
<p>Сергій&nbsp; Міщенко, 98 округ, Київщина.</p>
<p>Я розумію, що формування більшості, посади – це дуже головне питання. Але я прошу всіх все-таки спуститися на землю. Ми правильно зробили, що скасували медичну реформу, але я хочу нагадати, от зараз до мене приходять по всім адресам повідомлення про те, щоб я нагадав депутатам про те, що вони ще в минулому скликання проголосували за мій законопроект про оформлення спадщини трьомастами голосами, на що Віктор Янукович наклав вето.</p>
<p>І ще в цьому скликанні на всіх ток-шоу всі лідери опозиції обіцяли мені, що першим питанням поставлять закон мій про спадщину, про подолання вето, це 0985. Тому виконуйте свої обов'язки і спускайтеся на землю. А посади – це другорядне. Не повинно у нашій країні, щоб син у батька купляв хату, і це повинно бути в сільській місцевості головами сільрад оформлятися.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, народний депутат Ващук.</p>
<p>&nbsp;</p>
<p>13:45:47</p>
<p>ВАЩУК К.Т.</p>
<p>Шановний Олександре Валентиновичу, шановні колеги, нам усім сьогодні хочеться поставити на голосування закони, які з точки зору кожного з нас дуже важливі і такі закони є в кожного депутата. Але я пропоную, по-перше, зосередитися на головному – на формуванні влади і аби через міністерства, через Кабінет Міністрів, через комітети напрацьовувалися ті законопроекти, які ми будемо голосувати в залі. Інакше ми можемо наголосувати дуже багато в запалі таких речей, які потім не витримає бюджет, які нам треба буде скасовувати. І останнє, дуже прошу аби ми мали матеріали чи на руках, чи в комп'ютері....</p>
<p>&nbsp;</p>
<p>ГОЛОВУЮЧИЙ. Шановні колеги! Народний депутат Одарченко. Включить мікрофон.</p>
<p>&nbsp;</p>
<p>13:47:02</p>
<p>ОДАРЧЕНКО Ю.В.</p>
<p>Дякую, Олександр Валентинович.</p>
<p>Олександр Валентинович, ви зараз виконуєте обов'язки Президента. У мене&nbsp; до вас прохання і пропозиція, щоб ви своїм рішенням звільнили від&nbsp; виконання обов'язків суддю Кірєєва. Вина його очевидна, це зараз ваші повноваження, він є злочинцем, це навіть доказано рішенням Європейського суду. А до прокуратури я звертаюсь, щоб стосовно нього були порушені&nbsp; кримінальні справи за те, що він&nbsp; чинив як злочинець.</p>
<p>Олександр Валентинович, я підтримую всіх народних депутатів, які вимагають призначення виборів в місті Києві. Київ заслуговує на те, щоб було місцеве самоврядування. Я вважаю, що це в значній мірі залагодить&nbsp; ситуацію. Але наполягаю на тому, щоб це були вибори не тільки до Київської міської ради і міського голови, а також і вибори до районних рад. Зараз абсолютно очевидно, що ця ланка необхідна. Люди вимагають, щоб це було і там. Крім того, це дасть нам можливість провести і президентські вибори, тому що одна....</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Народний депутат Чорноволенко, будь ласка.</p>
<p>&nbsp;</p>
<p>13:48:18</p>
<p>ЧОРНОВОЛЕНКО О.В.</p>
<p>Шановний Олександр Валентинович, хочу продовжити цю тему. Дозвольте вас привітати з обранням виконуючого обов'язки Президента і сказати, що саме на вас покладаються зараз обов'язки за дотриманням Конституції в Україні, а Конституція в Україні вимагає негайного проведення виборів міського голови і депутатів Київради. Але з метою економії ми можемо це зробити разом з президентськими виборами.</p>
<p>І дуже важливо було би до цього, Олександр Валентинович, і дуже важливо було би до цього зробити: повернути районні ради в місті Києві, - з тим що не може бути районів без районних рад. Для цього є проект закону, який повертає нас до ситуації 2010 року – Закону "Про столицю", а саме: якщо є районна рада в місті Києві, обов'язково має бути… якщо є район, має бути районна рада. І ми тоді проведемо і Київраду, і районні ради, і міського голову, і президентські. Більше того, це дозволить нормально провести вибори міського голови, бо зараз без районних виборчих комісій це зробити…</p>
<p>&nbsp;</p>
<p>ГОЛОВУЮЧИЙ. Народний депутат Сиротюк.</p>
<p>І я хочу запитати, шановні колеги: ми можемо риску підвести під виступами? Можемо. Будь ласка, народний депутат Сиротюк виступає.</p>
<p>Я вибачаюсь, шановні колеги, ми обговорили питання. Я, перед тим як надати слово уповноваженому по Генеральній прокуратурі, хочу зачитати оголошення.</p>
<p>Відповідно до частини третьої статті 60 Регламенту Верховної Ради та згідно з особисто поданою заявою повідомляю про вихід із складу фракції Партії регіонів народного депутата України Карташова Євгена Григоровича.</p>
<p>І я прошу народного депутата Махніцького, за сумісництвом уповноваженого Верховної Ради за Генеральною прокуратурою, до слова.</p>
<p>&nbsp;</p>
<p>13:50:42</p>
<p>МАХНІЦЬКИЙ О.І.</p>
<p>Шановні колеги, сьогодні під час своєї доповіді мною було згадано про затриманого, арештованого, вибачте, адвоката автомайданівця Дзиндзі. Я вас повідомляв про те, що було дано відповідні вказівки щодо його звільнення з-під варти. Так ось, зателефонував мені наш колега Валерій Карпунцов, який його зараз зустрічає в СІЗО, і його випускають на волю.</p>
<p>І його випускають на волю. <i>&nbsp;(Оплески) </i>&nbsp;Це останній арештований, адвокат&nbsp; Смалій. Це останній арештований.</p>
<p>&nbsp;</p>
<p>ГОЛОВУЮЧИЙ. Подякуємо прокуратурі за оперативне виконання доручень Верховної Ради.</p>
<p>Шановні колеги! Дуже багато пропозицій і важливих пропозицій, ви все чули, які проголосили народні депутати, щодо їх прийняття. Але нам, шановні колеги, треба все ж таки нормально, я погоджуюсь з зауваженнями, щоб депутати отримали тексти, а не з голосу мого голосували. Для того, щоб ми все ж таки не з голосу, а за узгодженнями між комітетами і депутатськими фракціями формували порядок денний, пріоритетні питання безумовно, але все одно це повинно бути системно і прогнозовано. Тому, шановні колеги, крім того… проблема не в тому – один із наших колег виступав – що хтось потребує якісь посади, проблема не в посадах. Проблема в колосальній небезпеці відсутності реальної влади в Україні, виконавчої влади. Верховна Рада не може підміняти виконавчу владу, парламент має свої завдання відповідно до Конституції. Тому відновити систему виконавчої влади – це наше пріоритетне завдання.</p>
<p>В зв'язку з цим, шановні колеги, щоби нормалізувати роботу парламенту і забезпечити до вівторка, як ми говорили з вами,&nbsp; роботу по формуванню більшості і уряду&nbsp; народної довіри приймаємо наступне рішення: об 11-й годині завтра в понеділок… я нагадаю… Послухайте, будь ласка. Спокійно!</p>
<p>Об 11-й годині в понеділок ми&nbsp; з вами збираємо Погоджувальну раду для того, щоби уточнити першочергові питання порядку денного, які будемо обговорювати, а о 16-й годині, щоб щодня ми працювали, в понеділок ми продовжимо засідання нашого парламенту. Тому продовження засідання Верховної Ради оголошується в понеділок о 16-й годині.&nbsp; Дякую.&nbsp;</p>
<p>&nbsp;</p>

