Стенограма пленарного засідання
22 лютого 2014
&nbsp;
<p align=center>ЗАСІДАННЯ СЬОМЕ</p>
<p align=center>Сесійний зал Верховної Ради України</p>
<p align=center>22 лютого 2014 року, 10 година</p>
<p align=center>Веде засідання заступник Голови Верховної Ради України</p>
<p align=center>Р.В.КОШУЛИНСЬКИЙ</p>
<p>&nbsp;</p>
<p>ГОЛОВУЮЧИЙ. Доброго ранку, народні депутати, шановні гості, запрошені! Шановні народні депутати, запрошую всіх до сесійної зали, будемо розпочинати нашу роботу.</p>
<p>Прошу увімкнути систему "Рада".</p>
<p>10:04:18</p>
<p>В залі зареєстровано 248 народних депутатів.</p>
<p>Розпочинаємо ранкове засідання Верховної Ради України.</p>
<p>Прошу показати по фракціях. Партія регіонів – 23, "Батьківщина" – 66, "УДАР Віталія Кличка" – 37, ВО "Свобода" – 35, Компартія України – 32, позафракційні – 55.</p>
<p>Оголошення. Відповідно до частини третьої статті 60 Закону України "Про Регламент Верховної Ради України" та згідно особисто поданих заяв повідомляю про вихід зі складу фракції Партії регіонів народних депутатів України: Волкова Олександра Михайловича, Дудки Володимира Володимировича, Поляченка Юрія Володимировича, Сухого Ярослава Михайловича, Грушевського Віталія Анатолійовича.</p>
<p>Шановні народні депутати, інформую вас про те, що Закон України "Про повернення до Конституції 2004 року" сьогодні направлено до Адміністрації Президента України. Направлено. Сьогодні. Щойно.</p>
<p>&nbsp;</p>
<p>ГОЛОС ІЗ ЗАЛУ Щойно?</p>
<p>&nbsp;</p>
<p>ГОЛОВУЮЧИЙ. Щойно.</p>
<p>&nbsp;</p>
<p>ГОЛОС ІЗ ЗАЛУ Де Голова? Де Голова?</p>
<p>&nbsp;</p>
<p>ГОЛОВУЮЧИЙ. Шановні народні депутати, інформую вас про те, що Голова Верховної Ради Рибак Володимир Васильович написав заяву, у зв'язку з хворобою і лікуванням він просить зняти з себе повноваження Голови Верховної Ради України. <i>(Оплески)</i></p>
<p>Шановні народні депутати, прошу, Юрій Мірошниченко, будь ласка.</p>
<p>&nbsp;</p>
<p>10:06:33</p>
<p>МІРОШНИЧЕНКО Ю.Р.</p>
<p>Шановні виборці, шановні колеги, ми з вами зібралися в цій залі, мені здається, в історичний момент. Ми зробили багато кроків і я би хотів, щоб ми не зробили помилок. І йдеться не про кадрові питання, ідеться про питання значно глибше, яке постало зараз перед країною, ідеться про єдність України.</p>
<p>Я пропонував би зараз, перш ніж нам сформувати порядок денний і почати ухвалювати рішення, зібратися представникам фракцій і погодити наші спільні дії. Адже частина з депутатів від Партії регіонів ще не прибули на засідання в зв'язку, ми з'ясуємо, які обставини їм перешкодили.</p>
<p>І я закликаю, всі рішення, які буде ухвалювати Верховна Рада України, мають голосуватися&nbsp; за участю Партії регіонів. Це дозволить нам, шановні колеги, не розколоти Україну. Надзвичайно важливо, щоби рішення, які&nbsp; ми ухвалюємо вчора, сьогодні визнавалися і Заходом, і Сходом.</p>
<p>Дякую за увагу. І це моє звернення до ведучого нашого засідання для того, щоби ми оголосили хоча би на півгодини перерву. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні народні депутати,&nbsp; я вас попрошу, враховуючи складність сьогоднішньої ситуації, давайте: а) ми зараз основні питання, які нам є до потреби. Наприклад, в мене є ще низка заяв, які я маю оголосити&nbsp; для того, щоб ми далі розпочинали роботу.</p>
<p>Друге. Ми маємо проголосувати сьогодні за заяву Володимира Васильовича Рибака щодо відкликання, ми маємо це&nbsp; підтвердити.</p>
<p>Тому я прошу вас, бути спокійними, сідати на свої робочі місця. Сьогодні у нас складний день, важкий день буде, довгий, так виглядає робочий день. Тому наші всі питання мають бути виважені і чітко проголосовані.</p>
<p>У відповідності до частини третьої статті 60 Закону України "Про Регламент Верховної Ради України" заяви про вихід з фракції Партії регіонів написали: Щербина Артемій Володимирович<i>, </i>Щерба, я перепрошую, Щерба. Дудка Володимир Володимирович.</p>
<p>Вибачте. … Олександр Михайлович. <i>(Оплески)</i></p>
<p>Шановні народні депутати! Будь ласка, народний депутат Шуфрич. Включіть, будь ласка, мікрофон на трибуні.</p>
<p>&nbsp;</p>
<p>10:09:45</p>
<p>ШУФРИЧ Н.І.</p>
<p>Дякую. Мікрофон включіть, будь ласка. Дякую. Шановний головуючий, шановні колеги народні депутати! Дійсно зараз ситуація дуже непроста і мабуть ми маємо продемонструвати ту єдність, яку демонстрували за останні 2 дні. Сьогодні ми маємо бути, на мій погляд і на тверде моє переконання, максимально терпимі і толерантні один до одного. Я зараз закликаю всіх утриматись від емоцій і приймати такі зважені рішення, які будуть сприйняті всією Україною. Ви бачите, що зараз навіть Голова Верховної Ради України, відчуваючи всю складність ситуації і уникаючи відповідних конфліктів, подав заяву про свою відставку.</p>
<p>Ви стоїте на порозі утворення коаліційного уряду. Посада Голови Верховної Ради України рівнозначна в парламентській республіці фактично посаді Прем'єр-міністра України. Я хочу наголосити, що Голова Верховної Ради України по новій Конституції, у разі, якщо Президент України іде у відставку, виконує обов’язки Президента України до обрання нового Президента України. Тому ця посада є однією з ключових в Україні і зараз попросив би з максимальною відповідальністю, а не поспіхом, поставитись і до цього, занадто важливого в умовах парламентської республіки, кадрового питання.</p>
<p>Є низка законопроектів, які будуть підтримані фракцією Партії регіонів. Особливо те, що стосується прийняття законодавчих актів, які забезпечать реальне повернення і забезпечення норм Конституції щодо реального&nbsp;&nbsp; виконання&nbsp; вимог і норм парламентської республіки. Ви бачили, що вчора&nbsp; голосувала і&nbsp; фракція&nbsp; Партії регіонів, і&nbsp; фракція Компартії&nbsp; України за ті питання, які є&nbsp; важливими, і ті, я які можуть об'єднати суспільство.</p>
<p>Я просив би сьогодні всіх своїх колег утриматись від емоційних заяв і від емоційних поривів. Ми маємо відповідально зараз працювати&nbsp; і створити умови для стабілізації ситуації&nbsp; в країні. І створити умови і такі рішення, які б були сприйняті всією Україною.</p>
<p>Я підтримую пропозиції щодо ради керівників фракцій для&nbsp; опрацювання рішень сьогоднішнього дня. І ми вам гарантуємо, представники&nbsp; фракції&nbsp; Партії регіонів будуть …</p>
<p>&nbsp;</p>
<p>ГОЛОВУЮЧИЙ.&nbsp; Дайте звершити,&nbsp; будь ласка.</p>
<p>&nbsp;</p>
<p>ШУФРИЧ Н.І. … будуть працювати цілодобово заради прийняття&nbsp; рішень і&nbsp; будуть присутні в залі, якщо навіть будуть&nbsp; голосувати рішення, які ми не будемо підтримувати. Ми в залі, ми працюємо&nbsp; і цим самим ми демонструємо,&nbsp; що в Україні є парламент, який представляє всю&nbsp;&nbsp; країну.</p>
<p>&nbsp;Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Тягнибок Олег Ярославович,&nbsp; будь ласка.</p>
<p>&nbsp;&nbsp;&nbsp;</p>
<p>10:13:28</p>
<p>ТЯГНИБОК О.Я.</p>
<p>Шановне товариство, отже оскільки зараз&nbsp; фактично&nbsp; маємо брати на себе відповідальність як найвищий законодавчий орган&nbsp; нашої держави про встановлення ладу тут в країні, пропозиція є наступною.</p>
<p>Спочатку у зв'язку з тим що Голова парламенту написав заяву про відставку нам першим пунктом треба задовольнити цю заяву. І пізніше розпочати процедуру обрання нового керівництва українського парламенту – це є раз.&nbsp;</p>
<p>Друге. Я вважаю нам потрібно тут всім разом ухвалити заяву, звернення до всіх мешканців України про недопущення можливих фактів мародерства, які можуть зараз бути і зокрема в столиці України.</p>
<p>Нам потрібно забезпечити тими силами Міністерства внутрішніх справ, які прийняли сторону народу, а також активними протестувальниками патрулювання вулицями, в першу чергу, столиці і інших міст України з метою, щоб не було ніяких проблем, ексцесів, мародерства у зв’язку з тим, що все це майно, яке може бути знищено, воно належить народові України, просто непотрібно потім витрачати зусиль для того, щоб відновлювати це майно – це дуже важливо.</p>
<p>Наступне. Третім кроком нам вартує ухвалити Постанову про відновлення конституційного ладу в Україні. Відповідний проект акту українського парламенту він є готовий, але його потрібно всім разом обговорити.</p>
<p>Дуже важлива і правильна прозвучала думка про те, що наші рішення зараз в парламенті повинні бути консенсусними. Ми повинні спільно разом як і представники опозиції, так і представники вчорашньої влади мають голосувати однаково. Мета: ми не маємо&nbsp; права допустити розколу держави, ми з вами тут є всі державниками, ми всі повинні усвідомлювати, що є ті, які зацікавлені в розчленуванні України. Наше завдання, щоб Україна залишилася територіально цілісною.</p>
<p>Наступні кроки, наступні кроки ми вже обговоримо з вами. Це і ті кроки, але теж вони повинні ухвалюватись спільно разом, які би мали стосуватися формування нового складу уряду, призначення Генерального прокурора, призначення нового голови Служби безпеки України. Пункт про ухвалення Закону про імпічмент Президента і запустити процедуру імпічменту Президента, а також призначення нової дати президентських виборів. Якщо рахувати…</p>
<p><b>&nbsp;</b></p>
<p>ГОЛОВУЮЧИЙ. Прошу дати закінчити.</p>
<p>&nbsp;</p>
<p>ТЯГНИБОК О.Я. Якщо рахувати від&nbsp; цього дня, а сьогодні таке рішення&nbsp; треба ухвалити в три місяці, то це буде&nbsp; десь остання декада травня – орієнтовно на 25 травня.</p>
<p>І теж надважливо для нас&nbsp;&nbsp; ухвалити новий склад Центральної виборчої комісії.</p>
<p>Крім того, наступним пунктом, і якщо&nbsp; нам вдасться це сьогодні зробити, потрібно&nbsp; розпочати негайний процес судової реформи. От якщо виконаємо оці завдання на нинішній час, ми збережемо Україну і будемо рахуватися&nbsp; вперед. Дякую.</p>
<p>Слава Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу дати слово Турчинову Олександру Валентиновичу.&nbsp;&nbsp;&nbsp;&nbsp;&nbsp;&nbsp;</p>
<p>&nbsp;</p>
<p>10:17:23</p>
<p>ТУРЧИНОВ О.В.</p>
<p>Слава Україні!</p>
<p>Шановні колеги! Більшість виконуючих обов'язки міністрів покинули свої місця&nbsp; і зникли у невідомому&nbsp;&nbsp;&nbsp; напрямку. В першу чергу зник&nbsp; міністр внутрішніх справ Захарченко, Президент Янукович знаходиться також невідомо де. Тому сьогодні&nbsp; в Україні єдиним легітимним органом влади є Верховна Рада України (<i>Оплески</i>)</p>
<p>Друзі! Оплески тут зайві. Ситуація трагічна, Верховна Рада України повинна взяти всю відповідальність на себе.</p>
<p>Я прошу,&nbsp; звертаюся до всіх депутатів, забути вчорашні протистояння, ми потім з'ясуємо всі проблеми і стосунки, ми потім проставимо всі крапки на "і".&nbsp; Сьогодні всі фракції, всі депутати повинні об'єднатися на&nbsp; захист власної країни.</p>
<p>Питання номер&nbsp; один для парламенту –&nbsp; повне відновлення влади. Це треба робити негайно.</p>
<p>Перше. Негайно відновити дію Конституції. У випадку, коли&nbsp; протягом декількох годин ми&nbsp; не з'ясуємо місце знаходження Януковича, необхідно проголосувати постанову, яка&nbsp; у нас є, про відновлення&nbsp; Конституції. Постанова є про відновлення Конституції.&nbsp;&nbsp; Перше.</p>
<p>Далі. Для того, щоб всі документи Верховної Ради&nbsp; були легітимні, негайно обрати керівництво Верховної Ради, голосувати консенсусом. Негайно!</p>
<p>Далі, друзі, формування уряду – це процес, який може затягнутися на декілька днів. У нас нема цих днів. Тому негайно, щоб влада була підхоплена, щоб була стабільність у центрі і в регіонах необхідно поставити тимчасово виконуючого Уряду і тимчасово виконуючого обов'язки міністра внутрішніх справ. Негайно, зараз! І дати можливість сформувати Уряд.</p>
<p>По Генпрокурору – це також питання відновлення законності… Я завершую.</p>
<p>Тому, колеги, доповнень може бути багато. Генпрокуратура також повинна бути в першому пакеті. В першому пакеті повинні бути і інші постанови, у тому числі, і звільнення політв'язнів, зокрема, Юлії Володимирівни Тимошенко.</p>
<p>Я прошу, колеги, зробити перерву на 20 хвилин… Увага!&nbsp; На 20 в хвилин. Визначитися з керівництвом Верховної Ради, визначитися з тимчасово виконуючим обов'язки Прем'єр-міністра і міністра внутрішніх справ…</p>
<p>&nbsp;</p>
<p>ГОЛОВУЮЧИЙ.&nbsp; Прошу дати завершити.</p>
<p>&nbsp;</p>
<p>ТУРЧИНОВ О.В. Проголосувати ці питання і після&nbsp; цього перейти до голосування по іншим питанням.</p>
<p>Я звертаюся до всіх депутатів: друзі, забуваймо чвари! Ми відповідаємо за країну, за Схід і Захід, за Південь і Північ, за кожне життя громадянина України. До консолідації!&nbsp;Слава Україні!</p>
<p>&nbsp;</p>
<p>ГОЛОВУЮЧИЙ.&nbsp; Героям Слава!</p>
<p>Поки буде виступати народний депутат Рудьковський, оголошення.</p>
<p>Надійшла заява від першого заступника Голови Верховної Ради&nbsp; України Калєтніка Ігоря Григоровича про відставку з посади першого заступника Голови Верховної Ради&nbsp; України. <i>(Оплески)</i></p>
<p>Прошу включити мікрофон пану Рудьковському.</p>
<p>&nbsp;</p>
<p>10:21:18</p>
<p>РУДЬКОВСЬКИЙ М.М.</p>
<p>Шановні народні депутати, шановні громадяни України! Я зараз звертаюсь до всіх, по-перше, забезпечити спокій.</p>
<p>Я вважаю, шановні народні депутати, ми сьогодні обов'язково повинні проголосувати Голову Верховної Ради України.</p>
<p>Друге. Я вважаю, що ми сьогодні повинні проголосувати не лише виконуючого керівника уряду України, але, шановні, ми повинні проголосувати керівника Служби безпеки України. Чому? Бо саме Служба безпеки здійснює охорону атомних електростанцій, це, по-перше.</p>
<p>По-друге, шановні народні депутати, ми повинні проголосувати сьогодні рішення щодо міністра, виконуючого обов'язки міністра внутрішніх справ.</p>
<p>А також зараз я звертаюся до громадських організацій, які знаходяться на вулиці: ні в якому разі не можна заходити до приміщення Національного банку! Питання – дуже принципове, ми повинні забезпечити життєдіяльність країни і не лише в центрі і в Києві.</p>
<p>Я вважаю, що сьогодні також, розумію чи складність ситуації, нам необхідно проголосувати постанову про покладання обов'язків голів адміністрацій на голів обласних рад у всіх регіонах. Це зніме соціальну напругу, це зніме протистояння і забезпечить функціонування виконавчих органів влади на місцях.</p>
<p>Також, звичайно, якщо буде ставитися питання про прийняття Закону про імпічмент Президента, мною він підготовлений (4171) і може бути проголосований сьогодні в Верховній Раді.</p>
<p>Ще одне, я вважаю, що Верховна Рада протягом вихідних повинна сформувати всі виконавчі органи влади, щоб з понеділка в нормальному режимі могла працювати країна. Сьогодні центр влади знаходиться в Верховній Раді і відповідальність лежить на всіх. Окремо звертаюся до політичних сил, які ініціювали політичний процес в Україні. Наприклад, сьогодні в Чернігівській обласній раді йде наполягання з впливом на голову обласної ради, який ще два дні тому склав повноваження у зв'язку з масовими вбивствами, з себе члена Партії регіонів, його пробують звільнити з посади голови обласної ради. Це авторитетний, порядний чоловік. Нам не потрібно вводити хаос, нам потрібно забезпечити спокій в державі.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Для інформації, будь ласка, включіть мікрофон.</p>
<p>&nbsp;</p>
<p>10:24:58</p>
<p>ЗУБКО Г.Г.</p>
<p>Шановні колеги, увага! 18 лютого на вулицях Києва - на Інститутській – загинув наш колега, депутат першого скликання Зайко Яків Якович, письменник, митець, 74 роки, патріот, який учора був похований в місті Житомирі. Це життя нашого колеги, який починав Верховну Раду і історію України, не повинно пройти…</p>
<p>Тому я дуже прошу всіх зараз пом'янути його пам'ять хвилиною мовчання.</p>
<p><i>(Хвилина мовчання)</i></p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую. Прошу до слова. Депутат Смітюх.</p>
<p>&nbsp;</p>
<p>10:25:58</p>
<p>СМІТЮХ Г.Є.</p>
<p>Шановні колеги, шановні колеги, які відсутні у Верховній Раді, я хочу звернутися до всіх без винятку народних депутатів, які відсутні тут, щоб вони прибули у Верховну Раду і ми в легітимний спосіб сформували всі органи державної влади, які об'єднають і збережуть єдність нашої держави і внесуть спокій в нашу державу. Адже ви знаєте, що сьогодні державні органи:&nbsp; Кабінет Міністрів, Адміністрація Президента, місцеві адміністрації, банки і так далі – не працюють. Відповідно ці… неуправляєма ситуація, яка має так називаєму хвилю нарощування може привести до дуже загрозливих економічних положень&nbsp; в нашій державі. Тому я вважаю, що не дивлячись на те, що ми маємо різні точки зору,&nbsp; що ми маємо різних виборців, але ми є громадяни однієї країни. І незалежно від того чи депутат вибирався в Криму, чи на Волині, чи на інших регіонах, сьогодні є одне питання – відновлення державної влади, формування нових органів управління і дати можливість людям сказати, що спокій настане ближчим часом. Тому будь-які заклики до сепаратистських позиції, які будуть направлені на те, що державу хочуть хтось&nbsp; розколоти, я думаю, що це нікому не вдасться. Тому єдиний спосіб – це відновити конституційний стан&nbsp; в нашій державі і конституційний спосіб саме через Верховну Раду. Тому я ще раз звертаюся з трибуни Верховної Ради до тих колег, які відсутні в цій залі. Адже сьогодні на кожного покладається відповідальність в цілісності, єдності і стабільності нашої держави. Дякую.</p>
<p>&nbsp;</p>
<p>ГОЛОВУЮЧИЙ. Дякую.&nbsp;Прошу до слова народного депутата Богословську. Пані Інно! Богословську оголосили. Зараз, одну секундочку.</p>
<p>&nbsp;</p>
<p>10:28:30</p>
<p>БОГОСЛОВСЬКА І.Г.</p>
<p>Шановні колеги!&nbsp; Я&nbsp; прошу уваги, тому що зараз я буду говорити про дуже важливі речі, які повинні сформулювати підхід до сьогоднішніх рішень.</p>
<p>Зараз у нас в Києві – а складається враження, що повстала вся Україна і що ми всі єдні – у нас є велика проблема. Як жителька Харкова я вам кажу, що є велика проблема. Тому всі рішення, які ми сьогодні приймемо, повинні базуватися, перш за все, на завданні зшити країну. Захід з Півднем, з Північчю, із Сходом. Це головне. І держава повинна побачити, що у керівництві Верховної Ради&nbsp; буде представлений і Захід, і Схід, і Центр.</p>
<p>І я пропоную до всіх кадрових рішень з цього питання зараз підходити з цього алгоритму. Бо якщо ми, не приведи Господь, зараз приймемо помилкове рішення, то ми можемо втратити можливість говорити так, щоб нас зрозуміли на Півдні і Сході.</p>
<p>Я бачу по обличчях, що мене почули. І тому прошу вас, оскільки в нас є фактично дві посади, з трьох ми маємо можливість сконструювати таку конструкцію керівництва Верховної Ради. Ми повинні зробити так, щоб до Верховної Ради&nbsp; була базова довіра, і це дуже важливо.</p>
<p>Друге. Я думаю і прошу зараз депутатів зараз&nbsp; подумати про це, що нам треба зробити в Верховній Раді, не в залі, а в Верховній Раді площадку для комунікацій між Майданом і політикумом. На превеликий жаль, ми до цього дня не бачимо нормальних розмовин з "Правим сектором", з "Волею", з "Громадським активом" політиків. Не треба це робити в залі, але треба зробити переговорну групу, яка буде з ними відробляти порядок денний на сьогодні. Це дуже важливо налагодити комунікацію між єдиним законодавчим органом, який на сьогодні є легітимним, і Майданом.</p>
<p>Тому я прошу у фракціях проговорити сьогодні це питання і прийняти рішення про створення постійно діючої переговорної площадки між "Громадським сектором" Майдана і парламентом як законодавчим органом. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую. Прошу до слова Віталія Кличка.</p>
<p>&nbsp;</p>
<p>10:31:13</p>
<p>КЛИЧКО В.В.</p>
<p>Дорогі громадяни, на сьогоднішній день ми повинні зробити все, щоб уникнути протистояння і насильства в державі.</p>
<p>На сьогоднішній день Верховна Рада залишилась єдиним легітимним органом державної влади в Україні. І тому звертаюсь до колег. Ми несемо дуже велику відповідальність перед країною, перед суспільством. Я хочу звернутись до всіх, на сьогоднішній день дуже важливо зберігати спокій, зберігати, щоб не було ніяких агресивних випадків в суспільстві. Я хочу звернутись також до керівників, до урядовців, виконувати свої обов'язки, продовжувати виконувати свої обов'язки, тому що держава повинна функціонувати. Ми і обов'язок всіх політиків – повернути в країну спокій і для того, щоб держава далі спокійно функціонувала.</p>
<p>Ігнорування на сьогоднішній день вимог мітингувальників привело до того, до тих подій, до суспільно-політичної кризи, в якій знаходиться сьогодні держава. Президент Янукович, на жаль, не відчувавши людей, самоусунувся від виконання своїх конституційних обов'язків. А сьогодні він вже покинув столицю. Мільйони громадян бачать тільки один вихід в сьогоднішній ситуації – це призначення дострокових президентських виборів.</p>
<p>Тому сьогодні ми виступаємо з ініціативою ухвалити постанову Верховної Ради, яка вимагає від Віктора Януковича піти у відставку, що стане законною підставою для призначення дострокових президентських виборів. Вони мають відбутись стосовно Конституції не пізніше 25 травня.</p>
<p>Ще раз хочу закликати всіх громадян України, зберігайте спокій і потрібно ні в якому разі не бути спровокованими в неадекватних діях. Я впевнений, що в найближчі часи ми зробимо все для того, щоб повернути в державі&nbsp;нормальний напрямок, коли держава буде функціонувати, в першу чергу для кожного громадянина і щоб кожен був впевнений в завтрашньому дні. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.&nbsp;Прошу до слова Арсенія Яценюка.</p>
<p>&nbsp;</p>
<p>10:34:15</p>
<p>ЯЦЕНЮК А.П.</p>
<p>Шановні народні депутати, України! В першу чергу хочу звернутися до депутатів фракції Партії регіонів і позафракційних. Приходьте до парламентської зали. В парламенті спокійно, всіх пропускають. Нам потрібно 300 голосів.</p>
<p>Друге. Віктор Янукович зобов'язаний був вчора підписати Закони про введення в дію Конституції 2004 року. Не підписання закону є прямою підставою для негайної відставки Віктора Януковича.</p>
<p>Третє. Нам зараз необхідно терміново, підкреслюю, терміново і звертаюся до керівників фракцій, всіх представників груп зібратися в кабінеті Голови Верховної Ради України і приймати рішення, приймати рішення по повній відповідальності за стан справ в країні.</p>
<p>Тому прошу керівників фракцій і представників груп в кабінеті Голови Верховної Ради України негайно зібратися. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні народні депутати,&nbsp; Олег Ляшко, будь ласка, включити мікрофон.</p>
<p>&nbsp;</p>
<p>10:35:33</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Шановні громадяни України, сьогодні Президент Янукович залишив країну і фактично усунувся від виконання обов'язків Президента Януковича. Ніхто не знає, де він є.</p>
<p>Відповідно до Конституції України у цьому випадку Верховна Рада зобов'язана прийняти рішення про усунення з посади Президента Януковичу, у зв'язку з неможливістю виконання ним своїх президентських обов'язків.</p>
<p>У чому полягає ця неможливість? В першу чергу – у кровопролитті, у вбивстві українських громадян, у розколі суспільства, у поглибленні протистояння. Янукович і банда, яка керувала країною, довела країну до ручки. Наше з вами завдання: зупинити цю катастрофу. Єдино правильне рішення, яке має сьогодні прийняти Верховна Рада України, – це про усунення Януковича з посади Президента і про призначення дострокових президентських виборів. Відповідно до Конституції президентські вибори відбуваються не пізніше ніж 90 днів з моменту призначення. Я сьогодні зареєстрував проект Постанови Верховної Ради України про призначення дострокових виборів Президента України на 27 квітня 2014 року. У зв’язку з призначенням виборів пропонується сьогодні Верховній Раді прийняти рішення про заміну складу Центральної виборчої комісії для забезпечення прозорості проведення цих виборів, для неможливості фальсифікації цих виборів. Крім того, моєю Постановою пропонується заборонити Януковичу Віктору Федоровичу брати участь у дострокових президентських виборах як такого, що привів країну до колапсу. Ця людина не має жодного права більше не лише, щоб балотуватися на Президента, його в депутати сільської ради не можна більше пускати на гарматний вистріл за те, що він зробив з країною, за те, що він убиває українських громадян!</p>
<p>Я звертаюся до керівників правоохоронних органів. Сьогодні вся влада в Україні належить парламенту, тому ви зобов’язані виконувати рішення парламенту, і ви не зобов’язані виконувати рішення тирана, убивці, диктатора Януковича. Кожен, хто буде виконувати рішення Януковича, бере на себе відповідальність за пролиту кров громадян України. Майдане, Верховна Рада звідси не піде, поки не будуть прийняті рішення по відставці Януковича і стабілізації ситуації в Україні. Слава Україні!</p>
<p>&nbsp;</p>
<p>ГОЛОВУЮЧИЙ. Дякую. Прошу з інформацією включити мікрофон Степану Кубіву.</p>
<p>&nbsp;</p>
<p>10:38:54</p>
<p>КУБІВ С.І.</p>
<p>Дорогі українці, дорогий&nbsp; український народе!&nbsp; Я звертаюся зараз до депутатів Верховної Ради. Всі&nbsp; виступи&nbsp; з цієї трибуни повинні бути стабільними&nbsp; і спокійними.&nbsp; Знаєте, коли ми говоримо про те,&nbsp; що ми є відповідальні за владу&nbsp; і за стан в країні, ми повинні бути спокійними. Сьогодні вночі ви знаєте,&nbsp;&nbsp; багато людей, які прикриваються самообороною, в Києві, в Харкові,&nbsp; в Жулянах, в Борисполі&nbsp; беруть зброю.&nbsp;</p>
<p>Коли ми будемо нагнітати протистояння, ми не виконуємо функції&nbsp; мирного, збалансованого.&nbsp; Нема сьогодні тут політиків, ми є люди, ми є християни і ми повинні збалансувати зараз&nbsp; спокійний стан тут в Верховній Раді.&nbsp;&nbsp; Давайте, всі ходимо до церкви,&nbsp;&nbsp; особливо&nbsp; коли на свята, щоб нас бачили камери, там інші. Ми повинні це все забути і стати християнами перш за все,&nbsp; бо тільки Бог і Україна&nbsp; можуть зберегти сьогодні єдність України.</p>
<p>Друге.&nbsp; Ми маємо сьогодні моральний дефолт&nbsp;&nbsp; і&nbsp; маємо дефолт сьогодні політичний.&nbsp; Зобов'язок наших: не допустити&nbsp; економічного дефолту. Ейфорія пройде, протистояння пройдуть, нам потрібно сьогодні стабілізувати діяльність всіх органів влади. Є пенсіонери, є студенти, є люди,&nbsp; які ходять за зарплату, є фінанси, є казначейство,&nbsp; є&nbsp;&nbsp; банки – це треба&nbsp;&nbsp; все ………зувати. 300 мільярдів доручили&nbsp; наші вкладники для того, щоб функціонувала країна.</p>
<p>Третє, що я хочу&nbsp; сказати і звертаюся до всіх. 100 життів і ще 30, 130 життів сьогодні приблизно, за весь період, пролили і віддали кров, їх назвали&nbsp; небесними ангелами.</p>
<p>Вчора похоронили на Майдані 36 патріотів героїв України. Я хочу, щоб&nbsp; тим людям, які віддали життя для того, щоб баланс влади пройшов тут в парламенті, одною хвилиною мовчання вшанувати всіх загиблих, всіх, повторюю, і яких сьогодні будуть хоронити. Емоції не витримують цього всього. Прошу хвилиною мовчання вшанувати.</p>
<p><i>(Хвилина мовчання)</i></p>
<p><i>&nbsp;</i></p>
<p>10:42:00</p>
<p>КУБІВ С.І.</p>
<p>Дякую. І ще два буквально пункти. Коли проходить процесія поховання і коли люди йдуть на небеса, ці небесні ангели, повірте, емоції дуже заточені, ми повинні один одного прощати і чути, не треба конфліктів. Тому що багато зброї сьогодні на вулиці і нині дії парламенту повинні бути зважені.</p>
<p>І на остаток. Я звертаюся до церков, до керівників церков всіх рівнів як загальнодержавного так і звертаюсь до всіх священників в селах, в містах, проведіть відповідну роботу і проповіді в церквах, за межами церков. Тільки сьогодні церква, громадські лідері в кожному регіоні, в кожному місті є, які можуть збалансувати, заспокоїти нас. Ми повинні сьогодні розуміти і перш за все думати про завтра. І тільки сьогодні церква, і тільки сьогодні лідери громадських думок можуть втримати єдність України. Бог і Україна – це головна цінність.&nbsp;Слава Україні! І слава небесним ангелам!</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Прошу до слова Володимира Литвина.</p>
<p>&nbsp;</p>
<p>10:43:20</p>
<p>ЛИТВИН В.М.</p>
<p>Шановний головуючий! Шановні колеги! Я повністю підтримую всі виступи і заклики, які тут прозвучали відносно того, що Верховна Рада України має взяти на себе всю повноту відповідальності. Але не просто взяти, а прийняти відповідні практичні рішення.&nbsp;</p>
<p>Я щиро вітаю те, що у нас сьогодні&nbsp;<a name=Temp></a>налагоджується порозуміння того, що своїми рішеннями ми не повинні розколоти Україну, бо спроби її розколоти, розсварити людей, вони мають місце. І ми маємо бути свідомі того, що ці спроби будуть наростати. Ми повинні зробити все, щоб не допустити втручання інших сторін у розв'язання конфлікту в Україні в своїх інтересах.</p>
<p>Відтак, шановні колеги, ми сьогодні маємо прийняти рішення про призначення міністра внутрішніх справ, тим більше, що тут є наші колеги, які, по-перше, сприймаються&nbsp; у правоохоронній системі, по-друге, які принциповість мають і які мають величезний досвід, для того, щоб міліція, всі правоохоронні органи почали виконувати свої функції і повноваження у межах і в спосіб, визначений Конституцією і Законами України.</p>
<p>Нам потрібно вирішити сьогодні&nbsp; питання по Службі безпеки України, нам потрібно вирішити питання по Міністерству оброни України, нам потрібно сьогодні підійти до&nbsp; формування уряду і разом з тим прийняти&nbsp; інші рішення, бо влади в Україні, окрім Верховної Ради, немає. Але якщо вона не прийме рішення, то не буде&nbsp; і Верховної Ради України. Люди чекати не будуть.</p>
<p>Відтак&nbsp; нам потрібно поставити питання&nbsp; про прийняття Постанови про&nbsp; відновлення конституційного ладу. І в цій постанові записати: в разі, якщо не буде підписаний закон, вона вступає автоматично в дію, що відкриє можливість для розв'язання всіх проблем в Україні.</p>
<p>Я закликаю всіх наших колег з усіх фракцій, давайте продемонструємо те, що ми реально відповідаємо за&nbsp; стан справ в Україні. Давайте приймемо зважені рішення, які б не розкололи Україну, а навпаки згуртували нас до вирішення питання про завершення&nbsp; кампанії з виборів Президента України. На цей час треба забезпечити спокій, потім будуть інші реалії. І я не виключаю, буде і переформатування&nbsp; і уряду, і власне, можливо, зміниться конфігурація. Але збережеться працездатна&nbsp; Верховна Рада, а головне, що буде збережена Україна. &nbsp;Дякую.</p>
<p>&nbsp;</p>
<p>&nbsp;ГОЛОВУЮЧИЙ.&nbsp; Дякую.</p>
<p>Шановне товариство, поки буде наступний виступаючий, я, з вашого дозволу, зачитаю, оголошу заяви народних депутатів.</p>
<p>У відповідності до частини 3 статті 60 Закону України "Про Регламент Верховної Ради&nbsp; України" свої заяви про вихід з фракції Партії регіонів подали Волков Олександр Михайлович, Дудка Володимир Володимирович, Щербань Артем Володимирович, Жеребнюк Віктор Миколайович, Мирний Іван Миколайович, Васильєв Геннадій Андрійович і Мхітарян Нвер Мнацаканович, Попеску Іван Васильович.</p>
<p>Шановне товариство, дозвольте, ми побудуємо нашу наступну роботу наступним чином з огляду на те, що в нас є ще два виступаючих, які записалися, а решта ми запишемося в електронній системі "Рада" для того, щоб мені було легше.</p>
<p>І зараз до слова я прошу пана Немілостівого, потім Кириленко, і ми потім запишемося, щоб було легше вести засідання. Дякую.</p>
<p>&nbsp;</p>
<p>10:47:18</p>
<p>НЕМІЛОСТІВИЙ В.О.</p>
<p>Дякую. Шановні громадяни України, шановний головуючий, шановні народні депутати! Я зараз хочу звернутися до усіх своїх бувших колег, до державних службовців України. Це дуже велика армія громадян. Ви, кожний з вас давав присягу державного службовця. Я також хочу звернутися до працівників органів місцевого самоврядування, які також дорівнюються до державних службовців. Шановні колеги, ви бачите, яка зараз ситуація в країні. Ви&nbsp; бачите зараз, що Верховна Рада розуміє, що треба робити, як треба робити, але необхідний певний час. Можливо, сьогодні, можливо, сьогодні і завтра Верховна Рада прийме всі необхідні рішення.</p>
<p>Я звертаюся до слів присяги, яку кожен з державних службовців підписував, що він зобов'язується служити народу України. Я прошу вас зараз, не зважаючи на те, що багатьох міністрів нема на своїх робочих місяцях, пригадати, що вони є політичними особами і несуть політичну відповідальність. Вищою посадовою особою в кожному центральному органі влади&nbsp;є керівник апарату. Я звертаюсь до своїх бувших колег – заступників міністрів, керівників апарату, зараз на вас персональна відповідальність за те, щоб центральні органи влади зберегли керованість, щоб вони виконували свої функціональні обов'язки і ви повинні зараз нести повну відповідальність як найвищі посадові особи. Будь ласка, забезпечте конституційний лад, забезпечте спокій і забезпечте, щоб народ України не поділився на дві частини. Я звертаюсь до всіх з проханням: не чекати поки Верховна Рада прийме всі необхідні рішення, а кожному на своєму робочому місці виконувати свої повноваження.</p>
<p>Також я&nbsp; звертаюсь до суддівського корпусу, до міліції, шановні колеги, не всі – маршали, не всі – міністри, не всі – генерали, будь ласка, працюйте на свій народ. Дякую.</p>
<p>&nbsp;</p>
<p>ГОЛОВУЮЧИЙ. Дякую. Прошу до слова Кириленка В'ячеслава.</p>
<p>&nbsp;</p>
<p>10:49:47</p>
<p>КИРИЛЕНКО В.А.</p>
<p>В'ячеслав Кириленко –&nbsp; громадянин України.</p>
<p>Шановні колеги, шановні громадяни України! Перше. Всі депутати, які мають ще залишки сумління і які належали до провладного середовища, зараз повинні прибувати до парламенту і виконувати свої обов'язки. Верховна Рада працює в штатному пленарному режимі. Я хочу повідомити таким депутатам, що прохід до парламенту абсолютно вільний і спокійний і охорона здійснюється спільно Управлінням державної охорони і самообороною Майдану у співпраці. Ніяких ексцесів, образ чи інших інцидентів у районі Верховної Ради немає. Ми всі зацікавлені в тому, щоб максимально спокійно і стабільно зараз працював вищій законодавчій орган країни.</p>
<p>Друге. Заступники міністрів, керівники апарату, перші заступники і весь апарат міністерств, які відчувають свій обов'язок перед країною зараз повинні вийти на роботу. Ті посадові особи, яким не страшно виконувати свої обов'язки, які розуміють, для чого вони працюють, мають зараз прибути сюди в урядову ложу і чекати на подальші вказівки від вищого законодавчого органу&nbsp; – парламенту. Це ваш обов'язок, панове працівники міністерств, заступники, посадові особи. Прибувайте сюди, можуть бути потрібні виконання вами обов'язків.</p>
<p>Третє. Президент України порушив всі домовленості, які він учора уклав в присутності міжнародної спільноти. Очевидно, він і не мав наміру підписувати ту угоду, яка вчора була підписана. По суті, він врятувався втечею до Харкова – і цим фактично відправив себе у відставку. Тому чекати юридичної заяви від Януковича про відставку не доводиться. Він безвідповідальна людина, цієї заяви не буде. Але вся країна чітко зрозуміла: втечею до Харкова Янукович де-факто засвідчив свою відставку. Відтак парламент повинен сьогодні обрати Голову Верховної Ради України, після того ухвалити постанову про відновлення конституційного ладу за Конституцією 2004 року. Цю постанову підпише новообраний Голова Верховної Ради України. Після того парламент зобов'язаний обрати нових міністра внутрішніх справ, міністра оборони, голову Служби безпеки України, Генерального прокурора України і інших посадових осіб, потреба у яких буде уже сьогодні. Це наш обов'язок, ми це повинні зробити.</p>
<p>І останнє. Всі ті, хто думає, що владу і награбоване можна зберегти ціною розколу України, глибоко помиляється, і вони будуть відповідати за свої злочинні вчинки. Україна має новітню незалежність – 23 роки…</p>
<p>&nbsp;</p>
<p>ГОЛОВУЮЧИЙ. Прошу дати завершити.</p>
<p>&nbsp;</p>
<p>КИРИЛЕНКО В.А. І не так-то легко політичним злочинцям зараз зіткнути лобами українців проти українців. Наша країна єдина, сепаратистських настроїв немає, штучне культивування цих настроїв завершиться в'язницею для тих, хто їх культивує. Всі керівники обласних рад, працівники облдержадміністрацій повинні зрозуміти: столиця України – Київ і тільки Київ, вищий законодавчий орган України – Верховна Рада, у залі присутні понад 250 народних депутатів, і вони приїздять. Всі відповідальні і потрібні для країни законодавчі рішення будуть ухвалені&nbsp; сьогодні. За 2-3 дні країна почне працювати у нормальному режимі, і ми почнемо&nbsp; підготовку до дострокових виборів Президента України.</p>
<p>Слава Україні!</p>
<p>&nbsp;</p>
<p>ГОЛОВУЮЧИЙ. Дякую. Шановні народні депутати! Хто має бажання виступити, прошу записатися на виступи. Прошу включити систему "Рада". Дякую. Прошу до слова народного депутата Попеску. Прошу включити мікрофон. Немає?</p>
<p>&nbsp;</p>
<p>10:54:25</p>
<p>ПОПЕСКУ І.В. Дякую. Є. З місця.</p>
<p>&nbsp;</p>
<p>ГОЛОВУЮЧИЙ. З місця.</p>
<p>&nbsp;</p>
<p>10:54:30</p>
<p>ПОПЕСКУ І.В.</p>
<p>Шановні колеги! Зараз нам треба всім зібратися у стінах Верховної Ради, тому що те, що відбувається в країні, та паніка, яка починається, її треба зупинити, по-перше.</p>
<p>По-друге, треба звернутися до всіх Церков для того, щоби вони звернулися до своїх мирян, щоб вони не&nbsp; виходили на акції, які можуть привести до насильства. Але будь-які рішення тут у Верховній Раді ми повинні прийняти таким чином, щоб потім ніхто не міг поставити під сумнів наше рішення для того, щоб ми діяли&nbsp; легітимно. Тому я прошу всі рішення обговорювати з представниками усіх фракцій.</p>
<p>Дякую за увагу.&nbsp; І не треба кидати країну у розбрат. Дякую.</p>
<p>&nbsp;</p>
<p>ГОЛОВУЮЧИЙ. Дякую. Прошу до слова Мартинюка Леонтія Святославовича.&nbsp; Прошу включити мікрофон Іллєнко Андрія.</p>
<p>&nbsp;</p>
<p>10:55:31</p>
<p>ІЛЛЄНКО А.Ю.</p>
<p>Шановні колеги! Якщо ще хтось не знає, проінформую вас, що щойно поступило повідомлення, що в Межигір'я вже вільний доступ. Туди заходять люди. Вже там немає Януковича, охорона пропускає всіх охочих в Межигір'я, і зараз фракція Всеукраїнського об'єднання "Свобода" реєструє у Верховній Раді постанову про те, щоби передати… повернути Межигір'я до державної власності. І після цього, я думаю, ми самі вирішимо, що там робити. Можливо, це буде сиротинець для дітей, можливо, якась інша корисна річ. Але я думаю, це буде символ очищення України від корупції.</p>
<p>Шановні колеги, ви знаєте, з одного боку, дуже добре, що український парламент в останні дні став схожий, дійсно, на парламент і почав приймати рішення для українського народу. Але дуже погано, що це почалося тільки після того, як загинули сотні людей. Це дуже погано. Це означає, що наше суспільство дуже дорого, велику ціну заплатило за те, щоб його почули депутати.</p>
<p>І ви знаєте, зараз знаходяться досі дуже багато людей, які називаються народними депутатами України, але які з тих чи інших причин, напевно, перш за все, з причин банального страху не хочуть приходити зараз до Верховної Ради і приймати необхідні для держави рішення.</p>
<p>Я хочу звернутися до них. Зараз уже закінчився час, коли можна було говорити про якісь політичні амбіції, про якісь плани на майбутнє, політичні кар'єри, інші якісь моменти. Сьогодні мова йде лише про одне – про збереження України, про збереження держави. Сьогодні всі люди,&nbsp; які давали присягу і обіцяли, що вони будуть виконувати волю українського народу, вони повинні бути тут і вони повинні приймати рішення, які збережуть нашу країну.</p>
<p>Ми розуміємо, що ніякого сепаратизму насправді в Україні&nbsp; немає. Україна –&nbsp; єдина, І якщо знаходяться ті, які будуть намагатися штучно, інспіровано ззовні проводити розкол, то ці люди будуть покарані, я впевнений, згідно закону. Ці люди мають усвідомлювати відповідальність, що вони можуть робити.</p>
<p>Тому сьогодні Верховна Рада України повинна брати на себе функцію виводити країну з цього тупика, в яку її завів Янукович, формувати легітимні органи влади, формувати, брати на себе всю відповідальність і починати процес створення нової України. Сьогодні, ще раз кажу, всі народні депутати, яких тут немає, ви зобов'язані сюди прийти і брати участь в цьому процесі. В разі, якщо ви цього не зробите, ви не народні депутати, і ви не громадяни України. Дякую.</p>
<p>&nbsp;</p>
<p>ГОЛОВУЮЧИЙ. Дякую. Оголошення. Відповідно до частини третьої статті 60 Закону України "Про Регламент Верховної Ради України" заяви щодо виходу зі складу фракції Партії регіонів подали народні депутати: Мельничук Лариса Юріївна і Кацуба Сергій Володимирович.</p>
<p>Прошу включити мікрофон народному депутату Мартинюку. Леонтій Святославович.</p>
<p>&nbsp;</p>
<p>10:58:54</p>
<p>МАРТИНЮК Л.С.</p>
<p>Прошу передати слово Юрію Михальчишину.</p>
<p>&nbsp;</p>
<p>ГОЛОВУЮЧИЙ. Прошу передати.</p>
<p>&nbsp;</p>
<p>10:59:02</p>
<p>МИХАЛЬЧИШИН Ю.А.</p>
<p>Юрій Михальчишин, Всеукраїнське об'єднання "Свобода".</p>
<p>Шановні народні депутати, шановні українці, в ситуації, яка в нас зараз складається, коли надходять масові повідомлення про втечу за кордон вчорашніх високопосадовців, критично важливим для завдань національної безпеки є не допустити втечу від правосуддя тих злочинців в пагонах, які чинили злочини проти народу України, починаючи з початку протестних акцій 30 листопада.</p>
<p>Відтак, я вважаю за необхідне, дати необхідні доручення апаратам міністерств і відомств, які ще залишаються функціональними і в чиї завдання входить охорона державного кордону і дотримання громадської безпеки, проводити затримання тих високопосадовців. Які займали відповідальні посади у МВС, в органах, які займалися створенням позазаконних силових формування, які чинили терор проти мирних громадян. І встановити місце перебування зараз командирів спецпідрозділів внутрішніх військ, котрі перебували в центрі столиці і котрі використовували вогнепальну зброю проти мирних громадян. У разі виявлення їхнього місцезнаходження треба вжити негайних заходів до доставки їх в Генеральну прокуратуру, де вони мають бути всі негайно допитані і до з'ясування всіх обставин, якщо залишається хоч один заступник Генерального прокурора на своєму робочому місці, мають бути виписані ордери на їхній арешт і взяття під варту. Поки вони не втекли за межі України, ми чудово розуміємо, що для відновлення справедливості нам потрібен повномасштабний правовий процес суду над злочинцями і в погонах і без погонів, які розпинали Україну. Коли говоримо про необхідність другого Нюрнберггу, ми повинні зробити так, щоб зараз ніхто не вислизнув від справжнього українського правосуддя. Не від продажних судів, які тероризували українців впродовж останніх років, не від продажних прокурорів, які перетворили правосуддя у фарс, а від справжньої юстиції завтрашнього дня.</p>
<p>Тому я прошу, якщо в нас є можливість, Апарату Верховної Ради дати необхідні доручення, щоб сюди прибув хоча би один чинний заступник Генерального прокурора, який хоч перебуває на робочому місці і проінформував про ситуацію, яка складається у цьому напрямку щодо можливого затримання злочинців в погонах. І всіх заступників, власне, силових міністерств, думаю, треба було би сьогодні викликати у Верховну Раду для того, аби вони поінформували народ України про можливості врегулювання цього питання. Маю на увазі, МВС, Службу безпеки України, Генеральну прокуратуру, Державну прикордонну службу, в першу чергу. Дякую.</p>
<p>&nbsp;</p>
<p>ГОЛОВУЮЧИЙ. Дякую. Прошу до слова Швайка, "Свобода".</p>
<p>&nbsp;</p>
<p>11:02:05</p>
<p>ШВАЙКА І.О.</p>
<p>Народний депутат Швайка Ігор, фракція Всеукраїнського об'єднання "Свобода", Харківщина.</p>
<p>Товариство, на сьогоднішній день маємо ситуацію, в якій Харків намагаються зробити новим невдалим Сєверодонецьком. Я дякую тим нашим землякам, які наразі присутні в цьому залі, які представляють Харківщину, не дивлячись на наші різні погляди і позиції. Завдання сьогоднішнє є у нас одне –&nbsp; це є збереження цілісної української держави.</p>
<p>Наступне. Стосовно діяльності правоохоронних органів. Наразі надходять уже масові повідомлення про перехід патрульно-постової служби внутрішніх військ на бік тих громадян, які вийшли захищати свою країну. Зокрема, 247 міліціонерів патрульно-постової служби заяви із Харкова, які перебували в Києві, заявили про свою готовність переходити на бік протестувальників, на бік українських громадян.</p>
<p>Хотів би принагідно звернутися до тих офіцерів, які очолюють ці підрозділи, сьогодні необхідно патрулювати вулиці Києва, оскільки і в Харкові, і в Києві, і в Маріїнському парку ми уже знайшли величезну кількість екіпіровки майданівської, одягнувши яку зараз можуть робитися численні погроми. Збереження української держави і контроль, і порядок на вулицях є нашою спільною задачею. На цей час ми можемо говорити, що той процес, який намагалися запустити в Харкові, а за попередньою інформацією Янукович знаходиться зараз саме в Харкові, можливо ця інформація буде підтверджена або спростована, то цей процес не має права вийти і стати якимось розкольницьким рухом. Центр ухвалення рішень є в столиці і центральним органом є Верховна Рада України.</p>
<p>Наступне і останнє. Наразі ми проголосували вчора конституційною більшістю за повернення до Конституції 2004 року. У випадку, якщо поки що чинний Президент України, формально, але по справедливості, не підпише ці зміни, такі зміни будуть опубліковані в газеті "Голос України" за розпорядженням новообраного керівника Верховної Ради України, в офіційному друкованому виданні Верховної Ради України, як єдиного на разі легітимного органу держави. Слава Україні!</p>
<p>&nbsp;</p>
<p>ГОЛОВУЮЧИЙ. Дякую. Прошу до слова народного депутата Федорука.</p>
<p>&nbsp;</p>
<p>11:05:16</p>
<p>ФЕДОРУК М.Т.</p>
<p>Шановні народні депутати, шановні українці! Я хочу звернутися не тільки як депутат, а як і колишній міський голова, не тільки від себе персонально, а і від колег міських голів, і Салдьдо, і Любоненка, Карташова до сільських, селищних і міських голів, які всенародно обрані на виборах. Ми з вами, хто працює триваліший час, переживали таку ситуацію в 2004 році, в 2005 році. І від саме діяльності сільських, селищних, міських голів дуже багато залежало, щоб забезпечити життєдіяльність населених пунктів.&nbsp; Ми звертаємось до вас і&nbsp; зараз з тим, щоби ви&nbsp; працювали над тим, щоб функціонувало міське господарство,&nbsp; щоб забезпечувалось електро, водо, газопостачання, було в домівках тепло – це все абсолютно залежить в великій мірі від вас.</p>
<p>І друге. Сьогодні ми чуємо розмови про так звану федералізацію&nbsp; України. Я впевнений в тому, що її допустити неможна, а обов'язок&nbsp; Верховної Ради&nbsp;&nbsp;&nbsp; зробити все для того, щоби місцеве самоврядування&nbsp; розвивалося і ставало таким, яким воно має бути у європейській державі.</p>
<p>З свого боку&nbsp;&nbsp;&nbsp; і група "За місцеве самоврядування", міжфракційне об'єднання, яке створене у Верховній Раді, буде працювати, і я впевнений, що це є повна альтернатива федералізації України.</p>
<p>Слава&nbsp;&nbsp; Україні!</p>
<p>&nbsp;</p>
<p>ГОЛОВУЮЧИЙ. Дякую. Прошу надати слово&nbsp; Корнійчуку. Ткачук. Так, перепрошую, Ткачук. Немілостівий,&nbsp; будь ласка.</p>
<p>&nbsp;</p>
<p>11:08:05</p>
<p>АВЕРЧЕНКО С.М.</p>
<p>Сергій Аверченко,&nbsp; фракція&nbsp; "УДАР Віталія Кличка".</p>
<p>Шановні громадяни, шановні колеги, ми 3 роки тому&nbsp; допустилися великої помилки, тому що на посаду Президента&nbsp; України було обрано людину, яка не усвідомлює навіть зараз своєї відповідальності перед всією країною і перед кожним громадянином&nbsp; України. Президент – це батько нації.&nbsp;&nbsp;&nbsp;</p>
<p>Скажіть,&nbsp; будь ласка, який же він батько, якщо він вбиває власних дітей?&nbsp; Можна допустити, що 30 листопада хтось за його спиною&nbsp; надав цей злочинний наказ. Але він мав зранку прийти, упасти на коліна, поцілувати ту политу кров'ю безневинних жертв землю, вибачитись перед всіма і негайно покарати всіх винних в цьому злочині. Але замість того він розв’язав ще більш криваву війну, війну проти власного народу, сотні загиблих, тисячі покалічених і постраждалих наших співрогромадян, і патріотів з інших країн, які приїхали боронити Україну.</p>
<p>Скажіть, будь ласка, чи може ця людина представляти інтереси українського народу? Хто він і хто український народ? Тому вимагаємо негайної відставки Президента Януковича і подальшу його долю має вирішити слідство і суд.</p>
<p>Слава Україні!</p>
<p>&nbsp;</p>
<p>ГОЛОВУЮЧИЙ.&nbsp; Прошу до слова народного депутата Корнійчука. Передає слово народному депутату Гінці.</p>
<p>&nbsp;</p>
<p>11:09:50</p>
<p>ГІНКА Я.Я.</p>
<p>Ярослав Гінка, фракція ""УДАР".</p>
<p>Глибоке співчуття родинам загиблих. Вічна пам'ять героям. Це тяжка втрата для нас всіх, для України і українців. Я як керівник обласної організації хочу сказати, що я не знімаю з себе відповідальності за смерть львів’ян і мешканців області, тому що як і інші мої колеги закликав людей приїхати на Майдан.</p>
<p>Я прошу вибачення у тихБ хто втратив своїх рідних, зрозуміло, що ті вибачення, мабуть, нічого не варті, але я хочу сказати, що багато тих людей, хто загинув, я знав особисто. Багато з них навіть не були на барикадах, вони забезпечували життєдіяльність Майдану, одного з них вбив снайпер, коли хлопець пив чай біля намету. Я з ними спілкувався і вони говорили про одне, ми не стоїмо тут для того, щоб просто змінити владу, щоб до влади прийшли інші, такі самі.</p>
<p>Зміна облич їм не підходить і нам не підходить. Я вийшов на Майдан для того, щоб змінити державу і сформувати нові принципи системи державної влади.</p>
<p>Ми сьогодні стоїмо на порозі формування нового уряду, керівництва Верховної Ради, зміни системи виборчого&nbsp; законодавства і інші законопроекти, які будуть прийняті в тій Раді.</p>
<p>Я прошу єдине, шановні колеги, давайте пам'ятаймо&nbsp; нашу обіцянку, все має відбуватися прозоро, відкрито, я проти жодних кулуарних домовленостей, я проти того, щоб люди гинули заради просто зміни облич. Ми маємо збудувати новий, закласти новий фундамент побудови нової якісної демократичної європейської держави, де в основі стоїть прозорість, наголошую. Тому закликаю – жодних сепаратних кулуарних домовленостей, все має бути прозоро, і згідно&nbsp;&nbsp; наших домовленостей з Майданом все має&nbsp; бути погоджено з Радою Майдану. Це є дуже важливо.</p>
<p>Також хочу звернути увагу на те, що конституційне право Верховної Ради розпускати обласні і міські ради.&nbsp; Сьогодні є загроза сепаратизму і розколу країни. Можливо подумаємо над тим, щоб принаймні нагадати обласним радам, де&nbsp; зараз проводяться з'їзди, я говорю про Харківську область і ті ради, які туди їдуть, про те, що ми можемо розпускати ті ради.</p>
<p>А також хочу нагадати, що ми гарантували реабілітацію і поновлення тих державних службовців і тих правоохоронців, які перейшли на бік людей, давайте про це не забувати. Тому що серед них були порядні люди, які відійшли на сторону людей і не&nbsp; виконували злочинних наказів. Жодного прізвища ми не маємо забути. Дякую.</p>
<p>&nbsp;</p>
<p>ГОЛОВУЮЧИЙ. Дякую. Прошу включити мікрофон народному депутату Сиротюку Юрію Миколайовичу.</p>
<p>&nbsp;</p>
<p>11:12:52</p>
<p>СИРОТЮК Ю.М.</p>
<p>Фаріон.</p>
<p>&nbsp;</p>
<p>ГОЛОВУЮЧИЙ. Прошу включити мікрофон Ірині Фаріон.</p>
<p>&nbsp;</p>
<p>11:13:05</p>
<p>ФАРІОН І.Д.</p>
<p>Шановні колеги! 130 життів –&nbsp; це надто висока ціна, щоб сьогодні почуватися впевненими і розуміти, що ми будемо мати швидко цю перспективу,&nbsp; якої потребувало і потребує в нас українське суспільство.</p>
<p>130 смертей – це надвисокі вимоги до нас з вами, які будуть формувати різні гілки влади. Проте, наскрізна лінія, яка має зв'язувати усі ці гілки влади, це побудова винятково національної української держави. Нам не просто потрібна держава, яка буде держати чийсь інтерес. Ми вже набачилися тих інтересів за 20 років.</p>
<p>Те, що відбулося зараз, це не політична криза, це не державницька криза. Це – гуманітарна катастрофа. Чому відбулася гуманітарна катастрофа? Тому що деморалізація у всіх царинах політичного життя, бізнесового життя, освітнього життя стала правилом і нормою. Уся гуманітарна проблематика, яка була у нашій державі, перебувала абсолютно і повністю на її маргінесі. Ми зматеріалізувалися до такої… до такого стану, що більшість суспільства стало просто-на-просто споживачами.</p>
<p>Проте, народ, вийшовши на Майдан, зі своїх надр підняв таку глибоку духовну силу, яка призвела до очищення значної частини нашого суспільства. Масовий вихід зараз із Партії регіонів її членів, я сподіваюся, свідчитиме не про ситуативне пристосуванство, не про лицемірство, не про фарисейство, не про страх, не про всі ці речі, які пов'язані з тим самим поняттям аморальності, а реально із переосмисленням цінностей, тому що кожна смерть, яка стоїть сьогодні перед нашими очима, б'є дзвонами у наше серце. Вчора ми могли бачити Майдан і реакцію Майдану на всіх нас.</p>
<p>Отже, якщо ми сьогодні беремося у цій залі стати фокусом українського суспільства, то маємо реально змінити якість суспільства. Чи&nbsp; можна його змінити, не змінивши себе, не змінивши&nbsp; світоглядної картини світу? Тому в основі побудови тої держави, за яку ми з вами сьогодні беремося, винятково має бути її величність національна ідея, бо саме вона і є тими нитками, що зашива...</p>
<p>&nbsp;</p>
<p>ГОЛОВУЮЧИЙ. Прошу дати завершити.</p>
<p>&nbsp;</p>
<p>11:16:06</p>
<p>ФАРІОН І.Д.</p>
<p>... саме вона є тими нитками, що зшиватиме усю країну. І не треба нічого вигадувати. Люди на майданах по цілій країні це засвідчили. Гасло: "Слава Україні!" обійняло собою усю державу, а це бандерівське гасло.&nbsp; "Слава!" і "Ще не вмерла Україна!" ішов до нашої свідомості понад 150 років і прийшов. Отож, духовний фундамент для побудови нової держави у нас під ногами. Ми встоїмо, вистоїмо і побудуємо реально храм українського світу. Дякую.</p>
<p>&nbsp;</p>
<p>ГОЛОВУЮЧИЙ. Дякую. Прошу до слова народного депутата Томенко. Прошу включити мікрофон на трибуні.</p>
<p>&nbsp;</p>
<p>11:16:52</p>
<p>ТОМЕНКО М.В.</p>
<p>Шановні колеги, коли... поки наші колеги працюють над законопроектами, ми так само повинні подумати про кілька принципових речей. Поки що, на жаль, наші попередження і попередження Служби безпеки України не подіяли на ідеологів сепаратиських настроїв, я маю на увазі, Керніса Геннадія Адольфовича і Добкіна Михайла Марковича. І на сьогоднішній день на дану хвилину в Харкові збираються делегати з півдня та&nbsp; сходу України, Автономної Республіки Крим. Я ще раз хотів офіційно звернутися до цих вождів сепаратизму, умовно кажучи, що згідно чинного законодавства, їхні дії підпадають під відповідні статті Кримінального кодексу. І просив би попередити ще раз їх перед початком з'їзду, бо залишається 40 хвилин до з'їзду чи 50, що якщо... о 12 він запланований, якщо з'їзд розпочнеться і його відкриють в диспозиції, що це&nbsp; частина України позиціонує себе як там суб'єкт федерації чи взагалі мова йтиме про можливі загрози територіальної цілісності, я думаю, що ми повинні ухвалити рішення не лише про звільнення з посад відповідних людей, а про відкриття кримінальної справи та арешт таких людей, які посягають на територіальну &nbsp;цілісність.</p>
<p>Між іншим, мушу сказати, що кримські депутати проявили вчора мудрість і виваженість, за що треба похвалити. Вони не провели позачергову сесію – і таким чином зупинили розмову про можливі проблеми Криму.</p>
<p>Друга позиція, колеги, про яку треба сказати, і мені багато друзів тут телефонують, як ми виходимо з ситуації, якщо ми не знайдемо Януковича в найближчі кілька днів чи кілька годин, у законопроекті про Юлію Тимошенко. Вихід є один, і зрозумілий: як тільки ми обираємо Голову Верховної Ради і Голова Верховної Ради в разі відсутності Президента підписує даний законопроект, ми визначаємо спеціальну групу людей, уповноважених Верховною Радою, які направляються відповідно у Харків і забезпечують виконання Закону про звільнення та декриміналізацію стосовно Тимошенко, який буде чинним, я сподіваюся, сьогодні, максимум завтра зранку.</p>
<p>Я думаю, треба принагідно згадати і про наших колег, проти яких влада відкрила кримінальні справи і які по закордонах чи в інших місцях знаходяться. Нам треба розписати цю систему координат. Я маю на увазі наших колег: Андрія Шкіля, Михайла Поживанова, інших, які активно протистояли цьому злочинному режиму і залишилися сьогодні за кордоном. Вони повинні розуміти, що ми про них не забудемо.</p>
<p>І третя позиція. Я думаю, невідкладно треба провести в найближчі дні засідання обласних, районних, міських рад. Тільки вони сьогодні мають легітимне право забезпечити порядок в регіонах. Думаю, зробимо це спокійно. Слава Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу до слова народного депутата Стойка.</p>
<p>&nbsp;</p>
<p>11:20:08</p>
<p>СТОЙКО І.М.</p>
<p>Дякую. Шановні колеги народні депутати, ті, хто відважився прийти сьогодні. Ви справді будете тими, ким пишатиметься український народ. І, дорога Україно, яка сьогодні дивиться нас, прискіпливо слухає, а що ми зробимо сьогодні, аби порятувати Україну.</p>
<p>Але я скажу, що вчора, будучи на Майдані, я був зворушений до сліз, як, мабуть, і багато із вас, коли бачив, як труна за труною йшла по Майдану, несли її, і коли відспівували священики тих молодих хлопців, які лягли за майбутнє України. За її цілісність, за майбутнє наших дітей, онуків.</p>
<p>І повірте, що сьогодні ми не повинні говорити про те, чи ми зелені, сині, білі, червоні, ліві, праві. Ми сьогодні&nbsp; повинні розуміти, що ми є всі українці, незалежно від походження, від віросповідання. Якщо ми дбаємо про&nbsp; завтрашній день, то ті рішення, котрі прийматимуться в цій залі, будуть доленосними, бо ще є багато людей, котрі не заспокоїлися. І серед них тут уже&nbsp; згадувався… ну великий нібито політик Добкін, котрий сьогодні, вчора, зараз збирає через 15 хвилин якийсь з'їзд. Але хоча я знаю, що туди ні Одеса, ні Дніпропетровськ, ні Запоріжжя – ніхто не їде. Він буде сам з собою говорити мабуть. Але якщо є у нас ще Служба безпеки, я звертаюсь до керівника її. Сьогодні ця людина повинна бути не просто звільнена, а посаджена. Ми її звільнимо всі в цій залі, але він повинен понести відповідальність за заклики до вбивства, за заклики до сепаратизму, за заклики до відокремлення, відмежування&nbsp; якоїсь частини України. Бо ми сьогодні тут є стовпами, будівничими нашої держави. І хотілося б, щоб зараз ми прийняли ті рішення, які чекає народ. Бо пульсує Майдан не тільки в Києві, він справді пульсує гарячим духом. Це животворчий Майдан, тай Майдан, який створив уже, витворив нову Україну. Але сьогодні по всій Україні народ чекає від нас рішень,&nbsp; стратегічних рішень, і я вірю, що ми тут не будемо боротися, зараз поборювати один одного за якісь посади чи ще за щось. Ми повинні усвідомити, що Україна понад усе. І хай нам в цьому допомагає Господь Бог.</p>
<p>Слава&nbsp; нашим героям! Слава Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу до слова народного депутата Сича.</p>
<p>&nbsp;</p>
<p>11:23:15</p>
<p>СИЧ О.М.</p>
<p>Шановні колеги, дорогі брати і сестри українці, шановні співвітчизники! Всі, хто сьогодні є причетний до політичного процесу, хто себе вважає політиком чи в цій залі, чи поза межами цього залу, я хочу наголосити, що чи не найважливіша риса політика – відповідальність.</p>
<p>Зрозуміло, що політика передбачає якусь дозу, можливо, і значну, бравади, піару, самопіару, театральності. Але очевидно про це треба забути. Сьогодні кожен крок і кожну свою дію треба зважувати. Як в цьому залі, так і поза межами залу. Думаю, що сьогодні на якийсь час ми повинні забути про різницю між тим, які є різниці в ідеологіях націоналізму, лібералізму, соціал-демократії, інших. Але повинні всі думати категоріями державництва і патріотизму. Я закликаю колег у цьому залі так сьогодні робити.</p>
<p>Я закликаю всіх, хто є поза межами цього залу і хто задіяний до політичного процесу, до максимуму зваженості. Закликаю до того, аби сьогодні не управлятися, хто краще побудує фразу, хто найгучніше закличе до радикальних дій, але, перш за все, у тому, що сьогодні не час для руйнування, сьогодні час для будівництва. І боронь Боже, стати сліпими пишаками у чужій грі ненависних сусідів.</p>
<p>Я сьогодні закликаю усіх своїх побратимів з усіх націоналістичних середовищ, ОУН-бендерівської, мельниківської, УНА-УНСО, "Тризуб імені Степани Бендери", закликаю побратимів з пласту інших громадських організацій. Сьогодні час вийти там, де найбільше людей і скрізь демонструвати свою державницьку позицію. При цьому пам'ятати, що якщо ми завжди опираємося у наших діях на пам'ять наших дідів, вояків ОУН і УПА, то вони хотіли української держави, вони її здобули. Ми не повинні втратити, але повинні її розбудувати.</p>
<p>Я сьогодні закликаю так само до відповідальності усіх місцевих керівників, а особливо тих, хто є порядними людьми. Вам сьогодні не легко, ви перебуваєте під натиском популізму і під натиском політичної бравади і навіть, скажемо, … . Не піддавайтесь цьому, зрозумійте, що в цей час ви повинні тримати позицію. Сьогодні дуже складний час у побудові кадрової політики. Переконаний, що до неї треба підходити з принципів патріотизму і кожен повинен дбати, власне, за розквіт держави, а не власної кишені на засадах професіоналізму, тому що сьогодні вже є випадки, коли люди, скажемо, бізнесмени жодного поняття не мають, але хочуть керувати вже міліцією чи СБУ на місцях.</p>
<p>Закликаю так само до того, щоб кожен пам'ятав, що людину можна оцінити за тим, ні що вона каже сьогодні, а ким вона була вчора.</p>
<p>&nbsp;</p>
<p>ГОЛОВУЮЧИЙ. Дайте завершити, будь ласка.</p>
<p>&nbsp;</p>
<p>СИЧ О.М. І останнє. Шановні друзі, в цьому залі і по за межами цього залу ті 16 моїх побратимів Всеукраїнського об'єднання "Свобода" і не тільки вони, але всі ті, хто поклав своє життя і віддав свою кров, пролив свою кров на священну українську землю, вмирали не за хаос, не за дезінтеграцію, не за розкол України і втрату української держави, вони вмирали за могутню, сильну державу, державу побудовану на основах соціальної і національної справедливості. Тому кожен, хто пам'ятає їхню смерть, хто пам'ятає їхню кров, пам'ятайте, за що вони боролися. Слава Україні!</p>
<p>&nbsp;</p>
<p>ГОЛОВУЮЧИЙ. Дякую. П</p>
<p>рошу до слова народного депутата Ілика.</p>
<p>&nbsp;</p>
<p>11:27:28</p>
<p>ІЛИК Р.Р.</p>
<p>Слава Ісусу Христу! І Слава Україні!</p>
<p>Шановні колеги депутати, дорогі українці, отже питання перше і саме головне, питання імпічменту Януковича. Воно повинно відбутися відповідно до нашого Регламенту, Регламенту Верховної Ради України відповідно статті 171 з чітким формулюванням "за державну зраду". По-іншому формулювання бути не може. Тому надважливо сьогодні зрозуміти для всіх, що ця людина вчинила зраду. Про це до речі говорять навіть ті охоронці, які&nbsp;залишилися в Межигір'ї і які говорять що їх зрадив Янукович.</p>
<p>Друге, надважливе. Звертаюся до депутатів фракції Партії регіонів. Друзі, ви сьогодні виходите з фракції, ви повинні сьогодні вийти з партії, з партії, на прапорі якої є кров. Кров невинно вбитих людей, в тому числі кров трьох дрогобичан з мого виборчого округу, похорони яких будуть відбуватися цими днями. Це Богдан Вайда, це Олег Ушневич, це Йосип Пшильник. Це ті люди, які поклали своє життя як і інші із небесної сотні, яка загинула на Майдані.</p>
<p>А ще, друзі, я спілкувався щойно з колишнім міністром охорони здоров'я, з Юрієм Поляченком. Те, що відбувається сьогодні в лікарнях Києва – не бачили українці уже десятки років, такі речі не відбувалися тут уже давно. Коли лежать люди без рук, без ніг, без очей, які залишилися по вічно інвалідами.</p>
<p>І тому для новообраної влади, для новообраного Президента першочерговим питанням повинно бути присвоєння посмертно звання Героя України для тих народних обранців, вірніше, для тих народних героїв, які є уже визначені народними героями України, які посмертно загинули і віддали своє життя.</p>
<p>І третє, надважливе. У нас тут в залі є 225 мажоритарників. Я звертаюся до вас, українці, підіть до них додому, підіть до них в офіси, підіть до них там, де вони зараз знаходяться, приведіть їх сюди до цього залу, приведіть їх для того, щоб ми ухвалили рішення в інтересах вас, українців, виборців. Якщо вони сюди не прийдуть, то ми зробимо все. щоб відповідно до цього Регламенту, до статті 222, 223 позбавити їх мандатів, і зробити все для…</p>
<p>&nbsp;</p>
<p>ГОЛОВУЮЧИЙ. Прошу дати завершити.</p>
<p>&nbsp;</p>
<p>ІЛИК Р.Р. Вони не були народними обранцями. Саме тому звертаюся саме до вас, українці! Сконцентруйте всі свої зусилля на тих людях, за кого ви віддавали голоси.</p>
<p>Вічна пам'ять тим, хто загинув! І Слава Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу до слова народного депутата Капліна.</p>
<p>&nbsp;</p>
<p>11:31:10</p>
<p>КАПЛІН С.М.</p>
<p>Вельмишановний народе України! Бійці самооборони! Ті, хто в ці важкі місяці для історії України провів на Майдані! Мешканці Донбасу! Підкреслюю, мешканці Донбасу, яким ми відкрили очі на те злодійство, яке чинить діючий режим! Дуже важко простити той геноцид над українським народом, який реалізовував режим Януковича, і він не буде прощений. Ті люди, які були свідками злочинів, вбивств, які втрачали своїх побратимів, ніколи не пробачать цьому режиму, і йому не буде місця більше на жодній строчці історії, нової історії України. Самооборона і всі ті, хто готовий підтримати демократичний поступ нового уряду, нового Президента і нової влади в Україні, мають стати національною антикорупційною гвардією і звільнити Україну від суддів-хабарників, олігархів-прокурорів і всіх тих, хто заважає демократичному розвитку нашої незалежної держави!</p>
<p>Я закликаю мешканців Полтави зробити все, аби як в найкоротші терміни повернути владу народу! Міський голова, який фактично учора зробив усе, аби зірвати сьогоднішнє засідання міської ради і намагається далі маніпулювати громадською думкою, має негайно піти. Його місце має посісти справжній патріот міста. Так само ми повинні взяти під контроль перебіг справ на Полтавщині. В Обласній раді має бути сформовано більшість, обраний голова від опозиції, виконком має далі реалізовувати політику&nbsp; стабілізації справ на Полтавщині.</p>
<p>Я хочу звернутися до тих, хто продовжує займатися&nbsp;&nbsp; мародерством. Зокрема позавчора здійснено напад на мою приймальню в Кіровограді. Вчора, позавчора здійснювались напади з ціллю вбивства моїх помічників.&nbsp; У мене є інформація, що все це здійснюється під прикриттям заступника керівника&nbsp; Адміністрації Президента Сергія Ларіна.</p>
<p>Я закликаю начальника Управління внутрішніх справ в Кіровоградській області негайно зробити все, аби було відновлено&nbsp; порядок у місті. Захистити мого помічника, захистити авангард Євромайдану у місті&nbsp; Кіровограді, інакше депутати від&nbsp; "УДАРу" приїдуть негайно і він буде відповідати по всій строгості революційного часу.</p>
<p>Я звертаюсь до керівника СБУ з закликом. Після того як&nbsp; відомі нам персонажі зроблять кроки до сепаратизму, негайно арештувати! Арештувати і припинити…</p>
<p>&nbsp;</p>
<p>ГОЛОВУЮЧИЙ.&nbsp; Прошу дати завершити.</p>
<p>&nbsp;</p>
<p>КАПЛІН С.М.&nbsp; …&nbsp; сепаратистський фестиваль у Харкові і Криму!&nbsp; Донбасу і Криму потрібна розмова про економіку і нові робочі місця. Адже діюча влада покинула шахтарів, вона гроші витрачає не на модернізацію шахт, щоб та мне гинули шахтарі, а&nbsp; на підкуп "тітушок" і заправку пальним автобусів&nbsp;&nbsp; для привезення фальшивих анти майданів.</p>
<p>І останнє. Я звертаюся до всіх українців: нам сьогодні потрібна як ніколи єдність! На тілі України&nbsp; безліч ран, ми їх маємо перебинтувати бинтами єдності і сумління, відповідальності за майбутнє&nbsp; нашої&nbsp;&nbsp; країни. Непотрібно&nbsp; дати розколоти&nbsp; Україну! Не піддаватись на фальсифікації, підбурювання!&nbsp; У нас&nbsp; єдина держава, у нас єдина мати Україна&nbsp; і ми відповідаємо за її майбутнє. Слава&nbsp; Україні!</p>
<p>&nbsp;</p>
<p>ГОЛОВУЮЧИЙ.&nbsp; Дякую. Прошу до слова народного депутата Шевченка Олександра Оксеньтійовича.</p>
<p>&nbsp;</p>
<p>11:35:44</p>
<p>ШЕВЧЕНКО О.О.</p>
<p>Шановні народні депутати! Сьогодні надзвичайно важливі питання вирішуються в залі парламенту нашого. Я думаю, що ми повинні звернути увагу не тільки на формування тимчасового уряду, спікера, так далі і тому подібне. Ми повинні звернути увагу на бажання народу і, зокрема, я хотів би привернути вашу увагу саме на народну правотворчість, яка проявилася в боротьбі за свої права. А, що є головним в цій правотворчості? По суті справи, народ вимагає створення ідеальної держави, тобто, де були б гарантовані права і свободи громадян, але де була б і гарантована соціальна та національна справедливість. Звідси, я думаю, що обов’язок парламенту є прийняти закони, які б узаконили оті нові форми народовладдя, що проявляються сьогодні в Україні, а саме: узаконити існування народного віче, узаконити існування народних рад, узаконити існування загонів самооборони. Окрім того нам необхідно нам узаконити інші широкі права громад.</p>
<p>Фракція "Свобода" підготувала законопроект, в якому все це передбачено і, зокрема, і формування в тому числі бюджету, який має формуватися знизу до гори. Ми маємо на увазі це робиться з тим, щоб можна було забезпечити, насамперед, соціальні права. Ми не можемо ігнорувати Конституцію, яка передбачає, що охорона здоров'я в Україні є безкоштовною, але дивіться скільки років уже Верховна Рада не виконує цю конституційну норму, ігнорує просто її, хоча певні кошти виділяються, але наші громадяни змушені йти і купувати за свій рахунок ліки і так далі і тому подібне.</p>
<p>Тобто для чого ж тоді&nbsp; існує на папері одне, а реально інше? Говорять, де брати кошти?&nbsp; Я думаю, що серед наших олігархів знайдуться такі люди, які не тільки правами користуються, але у них і обов'язок. Зокрема, це обов'язок допомоги Україні в цей такий тривожний і складний час. Я б їм рекомендував повернути капітали із закордону, вкласти в економіку України&nbsp;&nbsp; і дати поштовх розвитку національної економіки і насамперед забезпечення соціальної справедливості. Я маю на увазі також і те, що необхідно забезпечити і національну справедливість…</p>
<p>&nbsp;</p>
<p>ГОЛОВУЮЧИЙ. Прошу дати завершити.</p>
<p>&nbsp;</p>
<p>ШЕВЧЕНКО О.О.&nbsp; … це недалеко в майбутньому має вирішуватися, але сьогодні&nbsp; нагально є оформлення, юридичне оформлення тієї ініціативи, яка йде знизу народних мас. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу до слова народного депутата Панькевича.</p>
<p>&nbsp;</p>
<p>11:39:25</p>
<p>ПАНЬКЕВИЧ О.І.</p>
<p>Шановні депутати! Брати і сестри українці! Смерть наших героїв зобов'язує нас усіх сьогодні бути дуже розумними і водночас дуже&nbsp; рішучими, і водночас дуже стриманими, коли це необхідно, і водночас дуже дисциплінованими і організованими. Це потрібно всім і народним депутатам сьогодні,&nbsp; Верховній Раді, яка стала вперше Верховною Радою за багато й багато років, напевне, сьогодні&nbsp; за всю новітню історію ми маємо показати себе чи ми&nbsp; достойні бути тою Верховною Радою насправді?</p>
<p>Так само і суспільство має показати сьогодні чи ми вже&nbsp; всі на цих жертвах,&nbsp; на цій крові стали&nbsp; іншими, чи ми вже всі навчилися бути іншими. Бо так само як і на політиках є&nbsp; відповідальність за попередні наші вчинки і наші гріхи, так само і на кожному представнику суспільства, на кожній структурній одиниці українського суспільства є ця відповідальність.</p>
<p>У цей час, коли сьогодні у Харкові відбувається захід, який може бути певним інструментом для розвалу української держави, для великої кількості жертв, звертаюся до колишнього свого&nbsp; колеги як колишній голова Львівської обласної ради, до людини, яку я знаю, пана Сергія Чернова, який є головою Харківської обласної ради і одночасно головою Асоціації місцевих рад, районних і обласних рад, щоб сьогодні вони були теж мудрі і розуміли цю відповідальність.</p>
<p>Я хочу нагадати, як разом ми думали про те, як забезпечити місцевому самоврядуванню справжні повноваження. І хочу сподівалися, що ті слова і наші наради були щирими, бо у майбутній українській державі і у майбутньому&nbsp; конституційному процесі обов'язково має місце місцеве самоврядування справжнє, реальне, яке врятує ситуацію у наших громадах сьогодні.</p>
<p>Я хочу також нагадати і подякувати за те, що він у 2012 році дав делегацію з Харкова до Саліни Старосамбірівського району, і ми разом вшановували жертв більшовицьких репресій, разом. Українці зі Львова, Франківська, поляки з Польщі і делегація з Харкова, яка нас дуже розуміла у тій біді, яка була тоді, у 1941 році. І я думаю, що біда, яка може бути зараз в нас також...</p>
<p>&nbsp;</p>
<p>ГОЛОВУЮЧИЙ.&nbsp; Дякую. Прошу дати завершити.</p>
<p>&nbsp;</p>
<p>ПАНЬКЕВИЧ О.І.&nbsp;&nbsp; … Харкова, Львова, Києва. Я сподіваюся, що щирими є наміри всіх тих, хто сьогодні писав заяви з фракції Партії регіонів, і з іншого боку, не політичні зараз мають бути амбіції, не майбутні посади, &nbsp;порятунок України, хай більше не буде жертви, жодної жертви. Бо серед тих загиблих є Сергій Дідич депутат Горденківської районної ради, який мені показав річку Дністер сплавами 2010 року, 2011 року, а майбутній ми планували цього року зробити сплав Дністром. Він показував чудові краєвиди. А зараз він показав нам всім інший шлях.</p>
<p>Вічна слава героям! Слава України!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу до слова народного депутата Куренного.</p>
<p>&nbsp;</p>
<p>11:43:37</p>
<p>КУРЕННОЙ В.К.</p>
<p>Шановні колеги, шановні українці!&nbsp; Я би хотів, перш за все, заспокоїти всіх тут, всіх людей, які тут в залі, всіх людей, які нас дивляться, слухають. Ніякого розколу України не буде. Питання про розкол України на порядку денному не стоїть. Все те, що сьогодні говорять про якийсь міфічний розкол України – це є спекуляції задля того, щоб виторгувати собі політичне майбутнє.</p>
<p>Я специально обратиться, так как сам – выходец из Одессы, хочу обратиться к одесситам. Никакого безвластия, никакого раскола. Одесса и Одесская область всегда была, есть и будет неотъемлемой территорией государства Украины. Да, были периоды, не только этот период исторический, но и другие, когда к власти приходили временные формирования, захватывали ее, использовали ее и наносили несомненный ущерб нашему региону и всем регионам Украины. Это время заканчивается.</p>
<p>Я призываю Верховную раду со всей ответственностью в течение сегодняшнего дня сформировать не только все органы управления страной, но и остановить хаос возможный и некое безвластие в регионах, сформировать необходимые органы для того, чтобы обеспечить жизнедеятельность всех регионов Украины без исключения.</p>
<p>И сегодня поступает информация о том, что, например, в Одессе в прокуратуре, в судах сжигаются какие-то уголовные дела, что-то выносится. Я обращаюсь ко всем руководителям региональных управлений внутренних дел, прокуратуры, Служби безпеки України выполнять свои прямые служебные обязанности в соответствии с законами и Конституцией Украины. В Украине есть парламент, и он обеспечит непрерывность легитимного конституционного процесса. Слава Украине!</p>
<p>&nbsp;</p>
<p>ГОЛОВУЮЧИЙ. Прошу до слова народного депутата Марцінківа.</p>
<p>&nbsp;</p>
<p>11:46:22</p>
<p>МАРЦІНКІВ Р.Р.</p>
<p>Слава Україні! Товариство, в кожного з нас туга і жаль за нашими побратимами. П'ятьох побратимів особисто знав, тому що разом з колегами народними депутатами від фракції "Свобода" чергував в палаці Свободи – палаці Жовтневому. Це побратими з Хмельницького, це побратими з Волині і це побратим Сергій Дідич, з яким ми мали майже щодня вночі в нічних чергуваннях дискусії. І знаєте що? На цих дискусіях не було жодних слів про посади, на цих дискусіях не було жодних слів про те, хто буде Прем'єром, хто буде Президентом, хто буде міністром. На цих дискусіях було одне питання: коли ми змінимо докорінно Українську державу? І ми разом тішилися, що по всій Україні гасла "Слава Україні!", "Слава нації!", "Україна понад усе!" панують.</p>
<p>І тому ми повинні не забувати, що ми будуємо національну державу, і тільки тоді, коли ми побудуємо єдину національну державу, де буде український стрижень, тоді ми не будемо мати новітнього януковича і не будемо мати новітню кліку, яка знову буде знищувати українців на вулицях&nbsp;наших міст, сіл і селищ.</p>
<p>Сьогодні ми також повинні сказати, що люди вимагають докорінних змін, народовладдя, люстрації. А як ми це можемо найпростіше зробити люстрацію? Це є вибори суддів – це є люстрація. Це можливість відкликати&nbsp; начальника районного відділку міліції – це є народна люстрація. Це&nbsp; є можливість сьогодні обирати свою владу. Нам не потрібні районні і обласні державні адміністрації, нам потрібно вибирати депутатський корпус, і цей депутатський корпус формувати в виконавчі комітети.</p>
<p>Якщо ми сьогодні цього не зробимо, якщо ми не проведемо докорінних змін в нашій державі, то ті смерті наших побратимів-свободівців і не тільки будуть намарними. Тому, товариство, перед нами велика робота. Перед нами робота заради України і заради українців. Я вірю в те, що ми сьогодні як ніколи, маючи в серці тугу і жаль за побратимами, збережемо розум і холодність в наших діях. Щоб наша Українська держава стала великою, незалежною, соборною і&nbsp; самостійною державою не тільки на словах, а за змістом. І&nbsp; дай, Боже, нам мудрості побудувати велику Україну!</p>
<p>Слава Україні!</p>
<p>&nbsp;</p>
<p>ГОЛОВУЮЧИЙ. Прошу до слова народного депутата Розенко.</p>
<p>&nbsp;</p>
<p>11:49:35</p>
<p>РОЗЕНКО П.В.</p>
<p>Павло Розенко, фракція "УДАР Віталія Кличка".</p>
<p>Безумовно, після трьох місяців потистояння,&nbsp; після трьох місяців суспільної кризи в Україні, після сотень жертв, які на вівтар цієї боротьби поклала нинішня влада, говорити сьогодні спокійно з трибуни Верховної Ради України, напевне, не можна. Так само дуже важко сьогодні закликати все суспільство до спокою після тих трагічних подій, які ми всі і вся Україна сьогодні фактично пережила. Але напевне я підтримаю абсолютну більшість виступаючих тут, що саме ми, &nbsp;народні депутати України, маємо гарантувати мир і спокій в нашій державі, саме ми, народні депутати України, сьогодні маємо чітко заявити, що в Україні не повинна більше пролитися кров, що в Україні має поступово встановлюватися мир і спокій, що в Україні має бути обрана легітимна і правильна влада, яка буде працювати на український народ, не на власне самозбагачення, а саме на український народ, що від влади України, а це від судової влади, від прокурорської влади, від державної влади України будуть звільнені всі ті, хто причетний до корупційних діянь, до смерті людей, всі ті, хто своєю бездіяльністю або діяльністю завів Україну в цю кризу. І сьогодні відповідальність ми повинні взяти на себе тут у Верховній Раді України.</p>
<p>Тому я закликаю сьогодні всіх народних депутатів України, хто ще не прийшов до Верховної Ради України і, можливо, дивиться трансляцію і спостерігає, куди качнеться маятник.</p>
<p>Шановні народні депутати, ваше місце сьогодні тут в залі Верховної Ради України. Нас сьогодні тут понад 300 вже народних депутатів України. Приходьте! Всі рішення у Верховній Раді України, я переконаний, мають сьогодні прийматися конституційною більшістю, я сподіваюсь на мудрість всіх керівників фракцій, всіх керівників незалежних формальних і неформальних парламентських груп, знайдіть можливість домовитися з тим, щоб стабілізувати ситуацію в Україні.</p>
<p>Так само я хочу сказати, бо вже почались провокації, про те, хто щось хтось там захопив якусь раду, приміщення Адміністрації Президента тощо. Це все є неправда. Сьогодні приміщення Адміністрації Президента, Кабінету Міністрів України та Верховної Ради України охороняють бійці Управління державної охорони. Єдине, що…</p>
<p>&nbsp;</p>
<p>ГОЛОВУЮЧИЙ. Прошу дати завершити.</p>
<p>&nbsp;</p>
<p>РОЗЕНКО П.В. Єдине, що сьогодні зроблено, це в усьому урядовому кварталі бійцями самооборони робиться патрулювання з вимогою припинення будь-яких провокацій, які можуть бути, припинення будь-яких ексцесів, які можуть бути. Тому сьогодні ми говоримо про мир і стабільність в Україні.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу до слова народного депутата Головка.</p>
<p>&nbsp;</p>
<p>11:53:23</p>
<p>ГОЛОВКО М.Й.</p>
<p>Михайло Головко, Всеукраїнське об'єднання "Свобода".</p>
<p>Шановні депутати колеги, дійсно, хто вчора був ввечері, вночі на Майдані і бачив як Майдан прощався з Героями України, які віддали своє життя на вівтар української держави, щоби наша Україна стала абсолютно іншою, які пролили кров, які вірили, що може бути в Україні справедливість і може бути влада, яка буде відстоювати інтереси свого народу, своєї держави, а не думати як її знищити і розграбувати.</p>
<p>Мені важко говорити, бо я вчора не зміг потрапити на похорони мого друга, товариша Олександра Капіноса, якого вбили на Майдані, вбивці в беркутівських погонах. Але я вірю і знаю одне, що будь-який злочин, він повинен бути покараний.</p>
<p>І мені важко говорити, бо наша організація багато втратила побратимів, яких ми знали, з якими ми товаришували, з якими разом пліч-о-пліч боролися з цією бандою. 16 чоловік – це велика ціна. Велика ціна, що сотня українців сьогодні віддали життя, що ми повинні врахувати це і зрозуміти, що тепер Україна є абсолютно інша нація. Ми є нація, яка скроплена кров'ю, тим цементом, цією єдністю, яка повинна цінувати цю жертву. І ми повинні зробити все, щоби ніколи більше такого не повторилося. Щоб українці не платили такою кров'ю, щоби ті злочинці, які це організували і які до цього довели, були неодмінно покарані. Але, на жаль, ми бачимо, що зараз ще в Харкові Гепа і Допа далі намагаються десь закликати до сепаратизму і роблять різні провокаційні заяви. Я переконаний, що вони понесуть свою відповідальність і неодмінно ми їх притягнемо до цієї відповідальності, і кожен злочинець буде покараний. Але зараз завдання нас як парламентарів, як депутатів зробити все для того, щоби терміново ухвалити кадрові призначення щодо посади міністра внутрішніх справ, яким ми маємо навести порядки на вулиці, припинити мародерство і навести те, щоби не допустити нового кровопролиття. Ми повинні обрати керівництво Верховної Ради і, звісно же, працювати для того, щоби ухвалити всі потрібні закони. Повернути той же самий же. Коли ми зареєстрували, наша фракція, Межигір'я у власність держави, закон про імпічмент ухвалити терміново, негайно. Ми не повинні розходитися від стін парламенту, поки не будуть ухвалені всі потрібні закони зараз для української держави, бо ми відповідальні за стан в Україні. Зараз вся Україна прикута до екранів телевізорів і сподівається на нас, що в нас вистачить сили це зробити. І я переконаний, спілкуючись з депутатами, що ми сьогодні од голосно ухвалимо всі ці закони, які збережуть Україну, які не дозволять проливати українську кров, бо вже достатньо ми її пролляли. І ми дійсно розбудуємо нову українську державу, де буде панувати як соціальна і національна справедливість, і українець буде захищений.</p>
<p>Слава Україні! Героям слава!</p>
<p>&nbsp;</p>
<p>ГОЛОВУЮЧИЙ. Шановні народні депутати, перед тим, як надати слово наступному виступальникові, я доповім, до нас вже прибувають керівництво міністерств, департаментів. Зокрема вже прибув до будівлі Верховної Ради Богдан Червак, керівник департаменту Держкомтелерадіо. Практично заступники міністрів зараз є викликані і вони поступово прибувають до Верховної Ради.</p>
<p>Прошу до слова народного депутата Медуницю.</p>
<p>Прошу… Якщо немає народного депутата, прошу до слова народного депутата Мочкова.</p>
<p>Прошу до слова народного депутата Мустафу Джемілєва.</p>
<p>&nbsp;</p>
<p>11:57:56</p>
<p>ДЖЕМІЛЄВ М. .</p>
<p>Шановний головуючий, шановні народні депутати!&nbsp; Колега Томенко зараз говорив про те, що керівництво&nbsp; Автономної Республіки поумнело&nbsp; і воно відмовилось від сепаратистських тенденцій. Але, на жаль, це не зовсім так. Сьогодні в Криму зберігається загроза сепаратизму, тобто відмовлення&nbsp;&nbsp; території півострову від України і приєднання її до Російської Федерації.</p>
<p>Як відомо, на чолі сепаратистських дій&nbsp; стоїть керівництво Верховної Ради Автономної Республіки Крим. За інформацією її&nbsp; Голова Константинов&nbsp; 2 дні тому перебував в Москві і після&nbsp; свого повернення планував проведення позачергової сесії&nbsp; Верховної Ради Автономної Республіки Крим, на якій очікувалося прийняття&nbsp; більшістю депутатів від&nbsp; Партії регіонів&nbsp; заяв&nbsp; про&nbsp; приєднання&nbsp;&nbsp; Криму до Росії та заклик&nbsp; до&nbsp; Кремля захистити російських громадян в Крим.</p>
<p>Позавчора ввечері&nbsp; лише завдяки оперативним діям Меджлісу&nbsp;&nbsp; кримськотатарського народу, які послідовно виступають за територіальну цілісність&nbsp; України та здоровому глузду деяких кримських&nbsp;&nbsp;&nbsp; політиків вдалося&nbsp; завадити виконанню&nbsp; цього плану. Однак на разі загроза виконання зазначеного сценарію зберігається. Замість&nbsp; сесії керівництво Верховної Ради проводитиме нараду фракції&nbsp; Партії регіонів, але запросивши на неї&nbsp;&nbsp; представників інших&nbsp; фракція&nbsp; за виключенням&nbsp; фракції "Курултай-Рух", яка презентована Меджлісом кримськотатарського народу.&nbsp; Тобто&nbsp;&nbsp;&nbsp; зберігаються умови для оголошення&nbsp;&nbsp; позачергової сесії Верховної Ради Автономної Республіки Крим.</p>
<p>Саме тому Меджлісом кримськотатарського народу, аби запобігти заколоту&nbsp; сьогодні близько Верховної Ради Криму &nbsp;були мобилизовані кримські татари. Сепаратистам вдалось пригальмувати, али потрібно нам тут в Верховной Раде терминово приймати видповидні рішення.</p>
<p>Я звертаюсь до вас негайно обрати Генпрокурора, голов СБУ&nbsp; и МВД, притягнути осіб, підозрюваних в скоєнні кримінальних злочинив за статею 110 частиною 2 Криминального кодексу Украины до відповидальності, до застосування до них запобіжних заходів.</p>
<p>Хочу також повідомити, что Меджліс кримскотатарского народу ухвалив рішення провести збір коштів для надання допомоги сім'ям убитих и лікування …</p>
<p>&nbsp;</p>
<p>ГОЛОВУЮЧИЙ.&nbsp; Прошу дати завершити.</p>
<p>&nbsp;</p>
<p>ДЖЕМІЛЄВ М. На надання допомоги сім'ям убитих и лікування поранених борцов против диктатуры. Принято також рішення забезпечити відпочинок їх детей у Криму. Мы будемо дбати про них як про своїх власних дітях.</p>
<p>Хочу також передати пропозицию духовному управлению мусульман Криму про те, щоб тіла вбитих героїв Украини били поховани на площаді&nbsp; Незалежності. Щоб приезжающие в столицу наши громадяни та гості нашої країни мали можливість покласти квіти, видати почесті и помолитися за душі наших героїв. Слава павшим героям, слава Украине!</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Прошу до слова народного депутата Мірошниченка Ігоря.</p>
<p>&nbsp;</p>
<p>12:02:21</p>
<p>МІРОШНИЧЕНКО І.М.</p>
<p>Слава Україні! Ігор Мірошниченко, фракція Всеукраїнського об'єднання "Свобода". Шановне товариство, в першу чергу хочу звернутися до всієї країни і привітати з тим, що ми мудрі і зважені рішення ухвалили парламентом вчора. Бо саме ті зважені рішення і саме той договір, який&nbsp; &nbsp;підписали три лідери опозиції,&nbsp; дозволили припинити протистояння в країні, дозволили зупинити застосування&nbsp; зброї. І саме&nbsp; мудрість, яку ми виявили, показала, що ми були праві. Сьогодні&nbsp;&nbsp; вже ніхто і це цілком очевидно не говорить про президентські вибори, які можуть відбутися в листопаді чи грудні. Цілком очевидно, що Янукович&nbsp; капітулював, утекли його міністри, і він, не зважаючи на те, що не написав заяву&nbsp; про складання повноважень, уже не є Президентом України.</p>
<p>Але разом з тим, не повторюючись зі своїми колегами, це&nbsp; означає, що вимоги Майдану будуть виконані до кінця і на всі сто відсотків. Зараз надзвичайно важливий крок, який має зробити Верховна Рада, їх багато, встановити законну владу в країні.&nbsp; І надзвичайно важливо, щоб всі ухвали Верховної Ради голосувалися 300 голосами, про це вже було сказано.</p>
<p>Я хочу доповнити те, що&nbsp; не було сказано сьогодні в парламенті, але те, що так само хвилює сотні й тисячі мільйонів українців, те, що було вимогою Майдану і&nbsp; те про що ми забули. Припинення політичних переслідувань в Україні – це&nbsp; ознака демократизації країни. Ми вчора проголосували один надзвичайно важливий документ, який дозволяє Юлії Тимошенко вийти на свободу. Але разом з тим ми забули іще про низку політв'язнів, знакових політв'язнів, які боролися за своє право у цій країні жити в демократичній системі цінностей, які боролися за&nbsp; Україну і які сьогодні&nbsp; перебувають у за стінках, в тюрмі.</p>
<p>Я хочу назвати прізвища тих людей, яких ми обов'язково маємо звільнити негайно з тюрми, бо вони є ніхто інший як політичні&nbsp; в'язні. Я хочу згадати про Віталія Запорожця, який захищав свою родину,&nbsp; захищав свою сім'ю, захищав своє село від свавілля міліції.</p>
<p>Я хочу згадати так званих "васильківських терористів": Володимира Шпару, Сергія Бевза, Ігоря Мосійчука, які планували знищення Леніна, якого навіть не існувало, а сьогодні ми бачимо, що їхній&nbsp; вчинок і їхня ідеологія була цілком правильною.</p>
<p>Я хочу згадати батька та сина&nbsp; Павлюченків, адже вся країна повстала проти суддівського свавілля, але, тим не менше, вони продовжують сидіти в тюрмі.</p>
<p>Свободу чесним, свободу Павліченкам і свободу всім&nbsp; політв'язням в українській державі. Слава Україні!</p>
<p>&nbsp;</p>
<p>ГОЛОВУЮЧИЙ.&nbsp; Прошу до слова народного депутата Бенюка.</p>
<p>&nbsp;</p>
<p>12:05:37</p>
<p>БЕНЮК Б.М.</p>
<p>Шановні депутати, шановний народе України! Сьогодні ми з вами проживаємо складний, відповідальний, вирішальний день, і думаємо, що Господня рука буде над нами милостива, і ми зробимо всі виважені, мудрі, спокійні кроки, постараємося вгамувати всі пристрасті, які є в наших душах, постараємося найважливіше: знайти холодний розум для того, щоб продовжити життя такої вимріяної, такої бажаної держави, як Україна. І все залежить тепер, панове, від нас, від нашого парламенту.</p>
<p>Я би хотів звернути увагу кожного з нас. Ми сьогодні згадуємо тих героїв, які загинули на Майдані, сьогодні я хочу сказати ще про свого товариша, з яким ми працювали разом у театрі ім. Івана Франка, його&nbsp; сьогодні будуть хоронити на його рідній батьківщині, на Чернігівщині – це Андрій Мовчан, 34 роки. Він працював у нашому театрі, і зараз якраз театр Франка і Майдан прощається з ним.</p>
<p>Це неймовірні, прекрасні люди, і ми про них ще будемо багато говорити. Бог їх приймає до своєї "божої сотні", і я думаю, що найважливіші ті речі, які пов'язані з відходом їхнім таким раннім, пов'язані з майбутніми планами нашими, про які ми зараз з вами обговорюємо і з вами мріємо. Ми повинні бути надзвичайно холодними у своїх думках. І дуже важливо, щоб ми знайшли найважливіше, ті речі, які би нас поєднали, парламент, і дали можливість, в першу чергу, цим поєднанням зробити найважливіші кроки, які в майбутньому будуть тримати нашу державу&nbsp; і нашу Україну.</p>
<p>Я би хотів звернути увагу ще на засоби масової інформації, які сьогодні&nbsp;транслює наші українські передавачі і ловлять наші телевізійні екрани. Ми бачимо там те, що передається з Росії, яка інформація іде і те, якими словами і якими епітетами, і яку правду розказують для нас, для жителів України.</p>
<p>Було б легко зараз звернути мабуть увагу і сказати, що треба було б&nbsp; припинити їхню трансляцію, але – ні, не треба, треба дати, щоб українці мали можливість дивитися і вибирати з того, що говориться про нас і як про нас судять, і хто, дійсно, бажає нам добра у майбутньому.</p>
<p>Я би хотів звернути увагу ще на те, що всі ці речі, які пов'язані із існуванням нашої держави, їх треба зберегти. Нам треба бути мудрим сьогодні, зробити виважені всі призначення для того, щоб нічого з України не вийшло, те, що належить народові України і нічого не було розтрачено. А ті, хто повинен нести відповідальність, обов'язково цієї кари не уникли. Так що з Богом, панове! Нас чекають...</p>
<p>&nbsp;</p>
<p>ГОЛОВУЮЧИЙ. Дякую.&nbsp; Прошу до слова народного депутата Пишного. Андрій Пишний, будь ласка.</p>
<p>&nbsp;</p>
<p>12:09:06</p>
<p>ПИШНИЙ А.Г.</p>
<p>Шановні народні депутати, шановні українці, я в першу чергу хочу звернутися до народних&nbsp;депутатів!</p>
<p>Друзі, ми повинні бути сьогодні гідні нашого народу, народу, який сьогодні відвойовує свободу, народу, який сьогодні захищає українську Конституцію, народу, який розуміє, на скільки важливо жити у вільній європейській країні, народу, який, на відміну від Верховної Ради, тієї частини, яка протягом довгого часу ігнорувала вимоги українського народу, розумію, що єдиним джерелом влади в Україні є народі народ здійснює свою&nbsp; владу безпосередньо.</p>
<p>Так само я хочу звернутися сьогодні до мешканців сходу. Побратими, українці, брати і сестри! Це не війна Сходу і Заходу, це війна&nbsp;між владою і народом.</p>
<p>Ми сьогодні закликаємо вас до єдності. Ми сьогодні повинні відстояти єдність України, її суверенітет, її незалежність, її добробут і можливість нашим дітям зростати в мирі. Тому я хочу вас запевнити: Верховна Рада буде єдиною, і ви так само повинні розуміти відповідальність. Не піддавайтеся на жодні провокації, не піддавайтеся на жодні сепаратистські заклики, розумійте в тому числі і свою відповідальність, брати і сестри.</p>
<p>Я сподіваюся, я вірю,&nbsp; я знаю, що сьогодні Верховна Рада візьме на себе всю повноту відповідальності за ситуацію в країні. Я переконаний, що Верховна Рада сьогодні ухвалить ті рішення, які дадуть можливість забезпечити збереження українського суверенітету і мир в Україні, і вшанують пам'ять тих загиблих, які віддали своє життя за те, щоб Українська держава була вільною, за те, щоб в країні був мир і в країні не правили диктатори, а країна стала європейською країною.</p>
<p>Я закликаю мешканців Сходу. Спостерігайте дуже уважно за тим, що відбувається зараз у Верховній Раді, аналізуйте, слухайте, критично ставтеся до тих закликів, які будуть лунати у ваш бік. Не піддавайтеся на провокації. Ми забезпечимо мир, ми забезпечимо стабільну Україну, ми забезпечимо наше з вами майбутнє. Дякую.</p>
<p>&nbsp;</p>
<p>ГОЛОВУЮЧИЙ. Дякую. Для інформації. Прошу, В'ячеслав Кириленко, коротку інформацію, будь ласка.</p>
<p>&nbsp;</p>
<p>12:11:44</p>
<p>КИРИЛЕНКО В.А.</p>
<p>В'ячеслав Кириленко. Шановні колеги і шановні громадяни України! От зараз відбувається вільний доступ до колишньої резиденції – Межигір'я, люди вільно ходять і обмінюються там своїми незабутніми враженнями від усієї тієї розкоші, яка має місце у Президента, колишнього вже, напевно, Януковича за рахунок українського народу. Але є і дуже серйозні речі. Знаходяться уже десятки позицій культурних цінностей, які належать українському народу.</p>
<p>Тому українські національні комітети ICOM, ICOMOS та Українська бібліотечна асоціація заснували сьогодні так званий "Український блакитний щит" згідно рішення Організації Об'єднаних Націй. Такі щити&nbsp; засновуються для захисту культурних цінностей.</p>
<p>Експерти-музейники просять взяти під контроль і охорону самооборону Майдану і нового міністра внутрішніх справ резиденцію "Межигір'я" з тим, щоб національні та міжнародні експерти провели інвентаризацію та оцінку культурних цінностей, які перебувають на території резиденції "Межигір'я", значна частина із яких цілком можливо, на думку музейників,&nbsp; потрапила туди із сховищ Національного музейного фонду України, і ці культурні цінності належать українському народу. Саме з таким зверненням і до депутатів, і&nbsp; до самооборони Майдану, і до нового, який буде сьогодні обраний, міністра Внутрішніх справ звернулися музейники і голова українського "Блакитного щита" президентICOMOS Микола Яковина.</p>
<p>Це означає, шановні колеги, що після того, коли міністр внутрішніх справ нами обраний приступить до виконання своїх обов'язків разом із парламентським Комітетом з питань культури і духовності буде здійснено облік культурних цінностей, які перебувають на території колишньої резиденції "Межигір'я" з тим, щоби ці цінності були повернені&nbsp; в Український національний музейний фонд і були повернені українському народу.&nbsp; Дякую за увагу. Слава Україні!</p>
<p>&nbsp;</p>
<p>ГОЛОВУЮЧИЙ. Дякую. Прошу до слова народного депутата Сабія.</p>
<p>&nbsp;</p>
<p>12:14:22</p>
<p>САБІЙ І.М.</p>
<p>Слава героям України! Шановний український народе! Шановні народні депутати! У ці хвилини відбувається поховання тіл двох героїв України моїх помічників Сергія Бондарчука та Миколи Дзивульського. Кров тих, що пролилася, кличе до Бога, кличе до нас, щоб ми зараз все зробили, щоби Українська держава зміцнилася і збереглася.</p>
<p>Я звертаюся до всіх свідомих українців, до всіх державників, по всій території України максимально зберегти все надбання українського народу.</p>
<p>Протягом цієї ночі, протягом тих всіх днів попереду на Хмельниччині Всеукраїнське об'єднання "Свобода" разом із сотнями самооборони охороняють народне добре.</p>
<p>Я звертаюся до всіх людей контролювати, щоб не була розбита жодна вітрина, щоб не було пограбовано жодне відділення банку, щоб не був пограбований жодний магазин в Україні. Це все є наше добро. Ми всі добре пам'ятаємо з історії, чому&nbsp; припинила своє існування Українська Народна Республіка – через мародерство, через людей, які під шумок революції грабували. Аналогічна ситуація була під час героїчної боротьби УПА. Упівці проливали свою кров за Україну, а інші, рядячись під них, ходили і грабували. Ми маємо зараз чітко розрізнити і чітко розуміти, що будь-хто, хто йде грабувати і громити, є ворогом України, є ворогом українського народу.</p>
<p>Протягом тих всіх трьох місяців, коли тривала революція гідності, на Хрещатику це дійсно була унікальна революція&nbsp; і по всьому Києву. Не було зруйновано жодного магазина, жодного відділення банку, жодного майна не було пограбовано. Ми маємо це саме забезпечити і зараз.</p>
<p>Я звертаюся також до всіх українців по Україні – на Сході і на Півдні, на Півночі і на Заході. Ми зараз маємо зробити все, щоб українська держава збереглася. Я звертаюся до земляків моєї дружити з Маріуполя. Ми маємо бути в одній державі. Мій рідний брат народився в Новій Каховці на Херсонщині. Я також звертаюся до херсонців і до всіх інших українців по всій Україні. Ми маємо зробити все, що держава українська, велика українська держава, соціально і національно справедлива, утвердилася. І це буде найкращим пам'ятником, і це буде найкращою пам'яттю для всіх тих, хто загинув у бороні за українську державу.</p>
<p>Слава Україні! Слава українським героям!</p>
<p>&nbsp;</p>
<p>ГОЛОВУЮЧИЙ. Шановні народні депутати, усі бажаючі виступили. Я прошу всіх запросити до сесійної зали, зараз ми переходимо до голосування і до порядку денного роботи сьогодні пленарного засідання.</p>
<p>Шановні народні депутати, я думаю, що всі погодяться з тим, що перш за все ми маємо розглянути найважливіші питання, які сьогодні стоять перед Україною – це збереження територіальної цілісності. Будь-які прояви сепаратизму необхідно зараз зупинити.</p>
<p>З огляду на те, пропоную включити до порядку денного пленарного засідання Постанову (№ 4183) про запобігання проявам сепаратизму та іншим посяганням на основи національної безпеки України.</p>
<p>Шановні народні депутати, прошу проголосувати за включення до порядку денного цієї постанови. Перед голосуванням я прошу ще раз запросити всіх народних депутатів до сесійної зали. Допоки збираються наші колеги, після цього ми перейдемо до кадрових питань, які нагально треба вирішувати.</p>
<p>Шановні народні депутати, ставлю на голосування про включення в порядок денний Постанови (4183) про запобігання проявам сепаратизму та іншим посяганням на основи національної безпеки України. Прошу голосувати. Прошу включити систему "Рада".</p>
<p>&nbsp;</p>
<p>12:19:23</p>
<p>За-301</p>
<p>Проти – 0, утрималось – 0, не голосувало – 18.</p>
<p>Прошу по фракціях. Партія регіонів – 31, "Батьківщина" – 86, "УДАР Віталія Кличка" – 39, "Свобода" – 34, Компартія – 31, позафракційні – 80.</p>
<p>Прошу до слова народного депутата Яценюка.</p>
<p>&nbsp;</p>
<p>12:20:11</p>
<p>ЯЦЕНЮК А.П.</p>
<p>Шановні народні депутати України! Ми проходимо найдраматичніші сторінки української історії. Але українська історія – це єдина об'єднана країна. І це є українське майбутнє.</p>
<p>З цієї трибуни ми звертаємося до всієї країни: до Луганська і до Донецька, до Львова і Тернополя, до Автономної Республіки Крим і до всієї нашої єдиної держави, і до кожного українського громадянина. У нас є дві цінності: перша цінність – це людина і друга цінність – це наша країна.</p>
<p>Ми закликаємо зберегти територіальну цілісність української держави як єдину країну, яка, не дивлячись на те, що розмовляє різною мовою, має різне минуле, має різне бачення на історичну процеси, але повинна мати одне єдине бачення спільного майбутнього – це унітарна об'єднана українська держава.&nbsp; Будь-які спроби політичних сил чи громадських організацій чи будь-яких інших політиканів, які спрямовані на розкол країни, є не що інше як злочин, за який буде покарано.</p>
<p>Саме тому зараз пропонується проголосувати Постанову Верховної Ради України "Про запобігання проявам сепаратизму та іншим посяганням на основи національної безпеки України". Будь-хто, і окремо звертаюся до Віктора Януковича, тільки спробуйте формувати сепаратистські настрої в країні, мам не вдасться врятуватися ні в одній області ні на одній території.</p>
<p>Україна є і буде єдиною незалежною державою. Саме тому парламент виступає за територіальну цілісність і недоторканість України. Парламент виступає за засудження будь-яких закликів і проявів сепаратизму. Парламент звертається до учасників Будапештського меморандуму забезпечити територіальну цілісність і національну безпеку української держави, як було підписано і гарантовано основними країнами світу. Прошу поставити дану постанову на голосування і в конституційну більшість врятувати країну, зберегти її єдність і цілісність. Дякую за увагу. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Прошу до слова Олега Ляшка.</p>
<p>&nbsp;</p>
<p>12:23:29</p>
<p>ЛЯШКО О.В.</p>
<p>Шановні колеги, до вказаної постанови пропоную наступні поправки і прошу підтримати озвучено Арсенієм Яценюком постанову з врахуванням таких поправок.</p>
<p>За фактами прояву сепаратизму і спроби розколу країни доручити Генеральній прокуратурі, Службі безпеки невідкладно порушити кримінальну справу.</p>
<p>Далі. Доручити Генеральній прокуратурі, Службі безпеки, Міністерству внутрішніх справ затримати для доставки в суд, для обрання міри запобіжного заходу у вигляді взяття під варту: Добкіна, Кернеса, Константінова, Тулуба, Могильова, Голенка, Пристюка, Кравченка. Всі… Підказує, кримінальне провадження, а не кримінальну справу.</p>
<p>Чечетова затримаємо, коли позбавимо депутатських повноважень. Доручити Держприкордонслужбі не допустити виїзду за кордон вказаних осіб.</p>
<p>Шановні колеги, чому важливі ці поправки? Сьогодні люди, вказані у проекті, який ми пропонуємо, розколюють Україну. Ми повинні вжити негайно заходів для їхнього затримання, арешту і притягнення до кримінальної відповідальності. Україна понад усе!&nbsp;&nbsp;&nbsp;&nbsp;</p>
<p>Прошу підтримати постанову з вказаними поправками.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Шановні народні депутати, ставлю… за основу&nbsp; ставимо, а&nbsp; потім обговоримо.&nbsp; Шановні народні депутати, за основу. Я зачитую. За основу.&nbsp;&nbsp;</p>
<p>Шановні народні депутати, читаю.&nbsp; Враховуючи&nbsp; заяву Служби безпеки&nbsp; України від 21 лютого&nbsp; 2014 року та інші повідомлення&nbsp; щодо спроб окремих політиків, представників органів місцевого самоврядування, лідерів об'єднань громадян, радикально налаштованих&nbsp; осіб створити ґрунт для ескалації громадянського конфлікту, поширення сепаратистських настроїв, що може призвести&nbsp; до виникнення загроз територіальній цілісності та&nbsp; недоторканості держави.</p>
<p>Верховна Рада&nbsp;&nbsp; України постановляє: категорично засудити&nbsp; прояви сепаратизму та будь-яких інших&nbsp; посягань на територіальну&nbsp; цілісність та&nbsp; недоторканість&nbsp; України.</p>
<p>Вимагати від Служби безпеки&nbsp; України оперативно розслідувати всі&nbsp; повідомлення про дії, які містять ознаки злочинів проти основ національної безпеки і&nbsp; України&nbsp; і зокрема посягань&nbsp;&nbsp; на територіальну цілісність та недоторканість&nbsp;&nbsp; України, та вживати жорстких і вичерпних заходів для припинення&nbsp; та запобігання загрозам національній&nbsp; безпеці&nbsp; України.</p>
<p>22 лютого 2014 року заслухати… Я перепрошую, напевно 28-го тут написано… Заслухати у Верховній Раді&nbsp; України інформацію Голови Служби безпеки&nbsp; України про розслідування повідомлень про&nbsp; посягання на територіальну цілісність та недоторканість&nbsp; України і зокрема повідомлень про сепаратні переговори депутатів різних рівнів з представниками іноземних держав про можливий розділ країни на декілька частин, що про них&nbsp; ідеться у заяві Служби безпеки&nbsp; України від 21 лютого 2014 року.&nbsp;&nbsp; Ця постанова набирає чинності&nbsp; з дня її&nbsp; прийняття.</p>
<p>Пропоную проголосувати зараз її за основу.</p>
<p>25 лютого. Перепрошую, у&nbsp;&nbsp;&nbsp; вівторок 25 лютого.</p>
<p>Шановні народні депутати, прошу проголосувати за основу і в цілому.</p>
<p>&nbsp;</p>
<p>12:27:14</p>
<p>За-319&nbsp;</p>
<p><i>(Оплески)</i></p>
<p>Проти - 0, утримались – 0.&nbsp;&nbsp;&nbsp;&nbsp;&nbsp;&nbsp;&nbsp;</p>
<p>Прошу по фракціях: Партія регіонів – 39, "Батьківщина" – 88, "УДАР Віталія Кличка" – 40, ВО "Свобода" – 35, Компартія&nbsp; - 30, позафракційні – 87.</p>
<p>Шановні народні депутати, переходимо до кадрових питань. З процедури, будь ласка, Андрій Парубій.</p>
<p>&nbsp;</p>
<p>12:27:48</p>
<p>ПАРУБІЙ А.В.</p>
<p>Парубій Андрій. Шановні депутати, маю до вас величезне прохання. Ми сьогодні, звичайно, дуже всі хочемо взяти участь в обговоренні і з трибуни сказати&nbsp; дуже багато важливих і потрібних слів. Але зараз люди і на вулиці, і на Майдані потребують рішень і тому я дуже пропоную, нам зараз необхідно приймати рішення по зміні керівництва Верховної Ради, по керівництву МВС. Я дуже прошу мінімум обговорень і переходити до прийняття рішень – це дуже важливо. <i>(Оплески)</i></p>
<p>Люди на вулиці чекають рішень, ми ще будемо мати час безконечно довго говорити з цієї трибуни, зараз я пропоную всі рішення без обговорень приймати за основу і в цілому, і прошу робити це разом і дисципліновано.&nbsp;Слава Україні! <i>(Оплески)</i></p>
<p>&nbsp;</p>
<p>ГОЛОВУЮЧИЙ.&nbsp; Шановні народні депутати!&nbsp; Переходимо до кадрових питань. Відповідно до статті 88 Конституції України та частини 4 статті 77 Закону України "Про Регламент Верховної Ради України" ставлю на голосування питання про відкликання Голови Верховної Ради Володимира Васильовича Рибака у зв’язку з поданою заявою. Прошу народних депутатів голосувати, прошу включити систему "Рада".</p>
<p>&nbsp;</p>
<p>12:29:11</p>
<p>За-326</p>
<p>Проти – 0, утрималося – 0. Дякую.&nbsp;</p>
<p>По фракціях: Партія регіонів – 46, "Батьківщина" – 88, "УДАР Віталія Кличка" – 40, ВО "Свобода" – 36, Компартія України – 29, позафракційні – 87. Дякую.</p>
<p>Відповідно до статті 88 Конституції України та частини 5 статті 79 Закону України "Про Регламент Верховної Ради України" ставлю на голосування питання про відкликання Першого заступника Голови Верховної Ради України Ігоря Григоровича Калєтніка</p>
<p>Із посади у зв'язку з поданою заявою. Прошу голосувати.</p>
<p>&nbsp;</p>
<p>12:30:07</p>
<p>За-326</p>
<p>Проти – 2,&nbsp; утримались – 0.</p>
<p>Рішення прийнято.</p>
<p>По фракціях. Партії регіонів – 46, "Батьківщина" – 88, "УДАР Віталія Кличка" – 40, ВО "Свобода" – 36, Компартія – 30, позафракційні&nbsp; - 86.</p>
<p>Шановні народні депутати! Переходимо до розгляду питання обрання Голови Верховної Ради України.</p>
<p>Відповідно до&nbsp; статті 74 Регламенту Верховної Ради&nbsp; України&nbsp; депутатські фракції внесли кандидатури наступних народних депутатів: Турчинова Олександра Валентиновича та Порошенка Петра Олексійовича.</p>
<p>Шановні народні депутати, прошу включити мікрофон Петру Олексійовичу Порошенко.</p>
<p>&nbsp;</p>
<p>12:30:57</p>
<p>ПОРОШЕНКО П.О.</p>
<p>Я відкликаю свою кандидатуру на користь Турчинова Олександра Валентиновича. (<i>Оплески</i>)</p>
<p>&nbsp;</p>
<p>ГОЛОВУЮЧИЙ. У нас одна кандидатура Турчинова Олександра Валентиновича, вона узгоджена з&nbsp; усіма депутатськими фракціями.</p>
<p>Прошу слово Юрію Мірошниченку.</p>
<p>&nbsp;</p>
<p>12:31:32</p>
<p>МІРОШНИЧЕНКО Ю.Р.</p>
<p>Шановні виборці! Шановні колеги! В цій залі ми вже багато говорили про те, що існує небезпека розколу України. У нас відбулося засідання&nbsp; нашої фракції, воно було&nbsp; непросте, говорили ми переважно не про посади спікера і віце-спікерів, а ми говорили про те, що&nbsp; чекає на нашу країну.</p>
<p>І головний критерій, за яким ми повинні&nbsp; зараз обирати людину, яка від імені українського парламенту буде говорити з країною, це вимога, щоб вона була почута не лише на Заході чи в Центрі, але і на Сході України. Для нас це рішення надзвичайно відповідальне, адже йдеться про долю наших виборців, і ми навіть приймали рішення щодо голосування. Ми вирішили, що має бути запропонована кандидатура, яка буде почута Сходом. Можливо, від Партії регіонів, можливо, від позафракційних депутатів, але обрання зараз людини, яка не буде примирюючою для всієї країни, створює певну небезпеку сепаратистських …</p>
<p>&nbsp;</p>
<p>ГОЛОВУЮЧИЙ.&nbsp; Прошу дати завершити.</p>
<p>&nbsp;</p>
<p>МІРОШНИЧЕНКО Ю.Р.&nbsp;&nbsp; … сепаратистських настроїв, які зараз постали перед країною.</p>
<p>І кожен з народних депутатів, який буде зараз ухвалювати рішення, повинен&nbsp; усвідомлювати свою частину відповідальності. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Шановні народні депутати, у нас є вкрай важлива ситуація. Є кандидатура, якщо ми говоримо, Юрій Романович, з Дніпропетровська, уродженця Дніпропетровщини… <i>(Шум у залі)</i> Шановні народні депутати, я, напевно, візьму на себе відповідальність за те, що ми зараз трошки порушимо процедуру обрання. Є потреба зараз обговорювати кандидатуру? Ставимо на голосування кандидатуру… <i>(Шум у залі)</i> Народні депутати, є подана кандидатура.</p>
<p>Ставимо на голосування кандидатуру на посаду Голови Верховної Ради&nbsp; Турчинова Олександра Валентиновича. Прошу голосувати.</p>
<p>Номер постанови, перепрошую. Зупиніть, будь ласка. Прошу зупинити! <i>(Шум у залі)</i>&nbsp; Зараз буде номер постанови. <i>(Шум у залі)</i></p>
<p>Шановні народні депутати, я оголосив. Ставлю на голосування. Я перепрошую. Віталій Володимирович, перепрошую, давайте проголосуємо зараз. Голосуємо! <i>(Шум у залі)</i> Народні депутати, я прошу вас, є вкрай важлива ситуація. Не можна зараз ставити якісь свої амбіції.&nbsp; Є запитання, ставлю на голосування. Прошу включити систему "Рада". Прошу голосувати. <i>(Шум у залі)</i></p>
<p><a href="http://w1.c1.rada.gov.ua/pls/zweb2/webproc4_2?pf3516=4170&skl=8" target=_blank>4170</a> Постанова. Прошу голосувати.</p>
<p>&nbsp;</p>
<p>12:34:54</p>
<p>За-288</p>
<p>Проти – 0, утримались – 4, не голосували – 34. <i>(Оплески)</i></p>
<p>Оголошую народного депутата Турчинова Олександра Валентиновича Головою Верховної Ради. Прошу зайняти своє місце.</p>
<p>Прошу показати по фракціях.</p>
<p>&nbsp;</p>
<p>ТУРЧИНОВ О.В.</p>
<p>Шановні народні депутати, я дякую за довіру. І хочу сказати, що влада в Україні розпочинає свою роботу. Вона відновлює свою роботу, вона стабілізує Україну. Центр влади в Україні знаходиться тут, в українському парламенті. Я хочу сказати, шановні колеги, що перше завдання нашої Верховної Ради... Друзі, я прошу трошки заспокоїтись. <i>(Шум у залі) </i></p>
<p>&nbsp;</p>
<p>ГОЛОВУЮЧИЙ. Шановні народні депутати, прошу зайняти свої місця. Виступає Голова Верховної Ради України. <i>(Шум у залі)</i></p>
<p>Олександр Валентинович, виступайте, будь ласка.</p>
<p>&nbsp;</p>
<p>ТУРЧИНОВ О.В.&nbsp; Я дам можливість колегам поспілкуватися. Шановні колеги, я прошу всіх заспокоїтись.</p>
<p>Для того, щоб Верховна Рада стала центром керівництва нашої країни, це єдина сьогодні легітимна влада, нам необхідна консолідація в цьому залі. Верховна Рада повинна взяти під захист всю Україну, і схід, і захід, і північ, і південь, це наш обов'язок.</p>
<p>Я звертаюсь до всіх депутатів з проханням до консолідації&nbsp; і для праці задля України.&nbsp;</p>
<p>Я прошу всі депутатські фракції, депутатські групи, позафракційних депутатів: зразу після відновлення Конституції, яке повинно відбутися сьогодні, ми повинні почати формувати коаліційний уряд. Для того щоб не було дискусій навколо коаліційного уряду, для того щоб не втрачати час, для відновлення влади в Україні ми сьогодні прийняли рішення щодо обрання голови парламенту. Для того щоб було сформовано коаліційний уряд, для того щоб була єдність, я офіційно заявляю: для формування коаліційного уряду необхідна буде подача моєї заяви про відставку – я подаю заяву про відставку, щоб був сформований коаліційний уряд, щоб було обрано вже коаліційним урядом керівництво Верховної Ради, щоб вся країна могла стабільно, ефективно працювати. <i>(Оплески)</i></p>
<p>&nbsp;Шановні народні депутати (я прошу включити мені мікрофон), давайте 5 хвилин обговоримо ситуацію, першочергові питання. І я переконаний, що нам необхідно приступити до відновлення Конституції в Україні. Відповідна постанова в нас вже є. Прошу записатися на виступи.</p>
<p>Шановні колеги, давайте почнемо виступи. Будь ласка, слово надається народному депутату Капліну, фракція "УДАР".</p>
<p><b>&nbsp;</b></p>
<p>12:39:51</p>
<p>КАПЛІН С.М.</p>
<p>Народний депутат України, фракція "УДАР", Полтавщина, Сергій Каплін.&nbsp;</p>
<p>В цей надзвичайно складний час, коли&nbsp; Україна пережила революцію не тільки на площах і вулицях, революцію в свідомості як на Сході і Заході мільйони українців очікують від нас рішучих і важливих дій. Ми&nbsp; більше не повинні зволікати з встановленням в Україні справедливості і порядку. Мільйони українців, які 20 років чекали на зміни, нарешті за крок до таких радикальних, необхідних, своєчасних і важливих для історії України змін. На тілі країни незлічена кількість ран. Ми протягом цих трьох місяців дивилися смерті в очі. Сьогодні окремі політики намагаються розколоти країну, намагаються відібрати у нас право, яке дане багатомільйонному народу України на визначення&nbsp; в своїй головній амбіції – бути справжньою європейською країною, країною-взірцем…</p>
<p>&nbsp;</p>
<p>ГОЛОВУЮЧИЙ. Дайте, будь ласка,&nbsp; завершити.</p>
<p>&nbsp;</p>
<p>Веде засідання Голова Верховної Ради України О.В.ТУРЧИНОВ</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; дайте завершити.</p>
<p>&nbsp;</p>
<p>КАПЛІН С.М. … країною-взірцем і згодом лідером у Європі. Сьогодні від нашої єдності, консолідованості і порозуміння залежить це все.</p>
<p>Слава Україні! І вперед справжнім, впевненим демократичним поступом до розв'язання конфліктів. Ми повинні поставити країну на рейки&nbsp; справжніх реформ. Не повинно більше бути генералів януковича в мундирах, мають бути реформатори, мають бути реформи, і має бути процвітання нашої нації, нашої України.</p>
<p>Слава Україні!</p>
<p>&nbsp;</p>
<p>ГОЛОВУЮЧИЙ. Соболєв Сергій, фракція "Батьківщина".</p>
<p>І шановні друзі, є прохання. Давайте скоротимо обговорення і перейдемо до голосування щодо&nbsp; відновлення Конституції України, конституційного ладу України. Нема заперечень?</p>
<p>Сергій Владиславович, можемо погодитись припинити обговорення? Сергій Владиславович погоджується. Будь ласка.</p>
<p><b>&nbsp;</b></p>
<p>12:42:22</p>
<p>ШУФРИЧ Н.І.</p>
<p>Дякую. Шановний головуючий, шановні народні депутати! Ми розуміємо всю відповідальність того, що відбувається зараз в країні, і ми розуміємо про негайну необхідність повернутися до норм Конституції, які були зухвало в неконституційний спосіб скасовані суддями Конституційного Суду, за що, я сподіваюся, вони ще понесуть відповідальність.</p>
<p>Але, ми маємо поважати ті події, які відбуваються зараз і підписані угоди. Вчора було лідерами опозиції, Президентом&nbsp;&nbsp; України у присутності міністрів закордонних справ Німеччини та Польщі підписана відповідна угода щодо плану дій.</p>
<p>Я закликаю до сплину часу цієї угоди утриматися від прийняття будь-яких нормативних актів, які би стали причиною непідписання і невиконання цих угод. Якщо вже є необхідність проголосувати відповідну постанову, то я прошу головуючого, щоб він при нашій загальній згоді взяв на себе зобов'язання не підписувати її до завершення часу дії відповідної угоди.</p>
<p>&nbsp;</p>
<p>ГОЛОВУЮЧИЙ. Будь ласка, продовжуйте.</p>
<p>&nbsp;</p>
<p>ШУФРИЧ Н.І. Шановні колеги, ми всі виконуємо пункти меморандуму, який вчора був підписаний. Ви бачите, фракція Партії регіонів голосує і виконує всі зобов'язання. Прийняття будь-якого нормативного акту, який може спровокувати зрив цього процесу, я вважаю, є небезпечним для стабілізації для суспільства. Якщо вже є бажання проголосувати, то прошу утриматися щодо його підписання до завершення часу дій відповідного меморандуму. Ми маємо об'єднати сьогодні цей зал і об'єднати країну. Дякую.</p>
<p>&nbsp;</p>
<p>ГОЛОВУЮЧИЙ. Шановні народні депутати, у нас наполягає пан Махніцький на виступі і давайте риску підведемо. І почнемо… включимо до порядку денного постанову і почнемо тоді виступати щодо її обговорення.</p>
<p>Будь ласка, дуже коротко</p>
<p>&nbsp;</p>
<p>12:44:38</p>
<p>МАХНІЦЬКИЙ О.І.</p>
<p>Олег Махніцький, Всеукраїнське об'єднання "Свобода".</p>
<p>Шановні колеги, я звертаюся до кожного з вас віднестися дуже, дуже серйозно до цього, до розгляду цього важливого питання і прийняти дійсно рішення, яке повинні ви прийняти як представники народу, тому що сьогодні на вас лежить вся відповідальність, що буде в країні. Що сказав тільки що попередній виступаючі про угоду, яка була вчора підписана. Так, ця угода передбачала, що має бути введений закон, який ми вчора прийняли за втра зранку. На сьогоднішній день закон Президентом не підписаний, а вводиться він в дію з моменту опублікування. Тобто логічно, ми можемо вже дійти висновку до того, що Президентом угода є порушена. Що відбувається в країні. В країні взагалі безвладдя фактично на сьогодні. Сьогодні єдиний легітимний орган – це є Верховна Рада. І ми повинні вжити всіх заходів для того, щоб не розвалити країну і, щоб влада була контрольована в ній і, щоб суспільство було контрольоване. Тому… Тому ми не маємо іншого виходу як проголосувати за цю постанову. Якщо ми не проголосуємо за це рішення, то невідомо які наслідки будуть. Ми повинні все зробити для збереження нашої держави. Слава Україні!</p>
<p>&nbsp;</p>
<p>ГОЛОВУЮЧИЙ. Будь ласка, пан Рудьковський з місця і починаємо працювати над цим проектом.</p>
<p>&nbsp;</p>
<p>12:46:17</p>
<p>РУДЬКОВСЬКИЙ М.М.</p>
<p>Шановні народні депутати, перша інформація. Я звертаюся до вас як до Голови Верховної Ради України. Я вас прошу, пане Пинзеник не мішайте. Зараз побили народного депутата Грушевського, Олександр Валентинович, зараз побили народного депутата Грушевського. Я прошу вас, як Голову Верховної Ради, дати доручення правоохоронним органам втрутитися в ситуацію. Це, по-перше.</p>
<p>По-друге. Я вважаю, що зараз в президії ми маємо представників двох правих політичних партій, для збалансування ситуації давайте оберемо терміново заступника від, скажемо, Східної України, я пропоную розглянути, скажемо, компромісну фігуру як, наприклад,&nbsp;пана Воропаєва, і юриста… і зняти напругу, щоб Схід теж бачив, що їх позиція враховується Верховною Радою України. Спасибі.</p>
<p>&nbsp;</p>
<p>ГОЛОВУЮЧИЙ.&nbsp; Дякую. Шановні колеги, як тільки буде внесений проект постанови щодо заступника і це буде узгоджено з фракціями, безумовно, ми зразу обговоримо&nbsp; це питання і проголосуємо.</p>
<p>Шановні колеги, Україна чекає на наше рішення. Це рішення повинно відновити Конституцію України. В зв'язку з тим, що Президент України Янукович взяту на себе відповідальність в угоді, не підписав Закон про відновлення Конституції, Верховна Рада України має всі повноваження прийняти постанову з цього питання.</p>
<p>Я прошу зараз включити до порядку денного Постанову (4185) про текст Конституції України в редакції 28 червня 1996 року із змінами&nbsp; і доповненнями внесеними законами України від 8 грудня 2004 року № 2222-4 від 1 лютого 2011 року, № 2952-6 від 19 вересня 2013 року, № 586-7.</p>
<p>Шановні колеги, прошу проголосувати щодо включення до порядку денного проекту цієї постанови. Хто – "за"? Прошу включити систему "Рада". Починаємо голосування.</p>
<p>&nbsp;</p>
<p>12:48:54</p>
<p>За-315</p>
<p>Дякую.&nbsp; За – 315 голосів.</p>
<p>Рішення прийнято.</p>
<p>Будь ласка, по фракціям покажіть.</p>
<p>Шановні народні депутати, щодо процедури обговорення цього питання. Є необхідність його обговорювати в зв'язку з тим, що вчора ми все обговорили і у виступах все було обговорено.</p>
<p>Тому є пропозиція дати декілька хвилин на виступ одному із авторів проекту і голосувати проект.&nbsp; Будь ласка, нема необхідності виступати? Нема необхідності виступати.</p>
<p>Давайте так: депутат народний&nbsp;Пинзеник хоче внести пропозицію до цієї постанови.</p>
<p>&nbsp;</p>
<p>12:49:44</p>
<p>ПИНЗЕНИК В.М.</p>
<p>Шановні народні депутати! Я на ваш розсуд вношу пропозицію, яка, можливо, об'єднає всіх і дозволить нам прийняти рішення, яке підтримають всі присутні в залі Верховної Ради України.</p>
<p>Цей пункт стосується норми, що постанова набуває чинності, якщо станом на 9 годину завтрашнього дня на сайті Президента не з'явиться інформація про підписання закону, який ми вчора проголосували в даному залі. Я прошу на ваш розсуд.</p>
<p>&nbsp;</p>
<p>ГОЛОВУЮЧИЙ. Будь ласка, прошу надати слово Арсенію Яценюку.</p>
<p>&nbsp;</p>
<p>12:50:14</p>
<p>ЯЦЕНЮК А.П.</p>
<p>Шановні колеги, ми, на відміну від влади, повинні діяти, як ми зараз діємо, – виключно в законний і конституційний спосіб. Вчора Верховна Рада України прийняла Закон "Про відновлення дії положень Конституції 2004 року". Відповідно до угоди з нашими європейськими партнерами, частиною якої була влада, протягом 48 годин законопроект про відновлення дії Конституції повинен був бути проголосований, підписаний і оприлюднений. Це означає, що Віктор Янукович зобов’язаний був вчора підписати цей законопроект для того, щоб сьогодні він був оприлюднений. Окремо зазначу, пане Голово, що для того, щоб ми йшли конкретно по кожній букві, є наступна пропозиція. Проголосувати…</p>
<p>&nbsp;</p>
<p>ГОЛОВУЮЧИЙ. Я прошу дати можливість завершити виступ.</p>
<p>&nbsp;</p>
<p>12:51:24</p>
<p>ЯЦЕНЮК А.П.</p>
<p>Проголосувати зараз за прийняття Постанови Верховної Ради України про текст Конституції України в редакції від 28 червня 1996 року додати до зареєстрованого тексту Постанови наступну фразу. Пункт сьомий: "Ця Постанова втрачає чинність з моменту набрання чинності Закону України "Про відновлення дії окремих положень Конституції України"&nbsp; (№ 742-7 від 21.02.2014 року).&nbsp; Ми голосуємо за цю&nbsp; постанову, пане Голово. Після цього ми приймемо рішення&nbsp; про оприлюднення і підписання постанови, якщо&nbsp; Віктор Янукович терміново не підпише вчора прийнятий&nbsp; закон.&nbsp; Прошу в такому порядку поставити&nbsp; на голосування постанову за основу і в цілому.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Будь ласка, народному депутату Литвину слово.</p>
<p>&nbsp;</p>
<p>12:52:37</p>
<p>ЛИТВИН В.М.</p>
<p>Шановний&nbsp;&nbsp; Голово,&nbsp; шановні колеги.&nbsp; Це дуже правильна пропозиція, але&nbsp; я пропоную її в іншій редакції. Ця Постанова набирає чинності, якщо протягом 48 годин не буде оприлюднений закон, який Верховна Рада&nbsp; України прийняла. Бо ви пишете, що втрачає чинність ця постанова після того, коли почне діяти&nbsp; закон, а він може не діяти &nbsp;протягом двох тижнів. Там є&nbsp; право, якщо не виконується угода, підписувати протягом двох тижнів.</p>
<p>Тому треба зафіксувати постанову пунктом останнім, що ця постанова&nbsp;&nbsp; набирає чинності, коли закінчиться 48 годин з моменту&nbsp; прийняття&nbsp; відповідного закону. І так буде правильно.</p>
<p>&nbsp;</p>
<p>&nbsp;ГОЛОВУЮЧИЙ.&nbsp;&nbsp; Шановні колеги, я прошу від авторського&nbsp; колективу, який&nbsp;&nbsp; працював&nbsp; над цією постановою, Арсеній Яценюк,&nbsp;&nbsp; будь ласка, давайте&nbsp; і будемо голосувати.</p>
<p>&nbsp;</p>
<p>12:53:34</p>
<p>ЯЦЕНЮК А.П.</p>
<p>Я зараз, якщо можна, до Володимира Михайловича звернусь. Володимире Михайловичу, у нас в шостому пункті написано: "Ця постанова набирає чинності з моменту її прийняття". Так?</p>
<p>От яка пропозиція. Зараз ми приймаємо цю Постанову, включаємо пункт, що вона втрачає чинність, якщо набуває чинність закон&nbsp; у тому випадку, якщо Янукович&nbsp;&nbsp; підпише. Якщо Янукович його підписує, то Постанова втратила&nbsp;&nbsp;&nbsp;&nbsp;&nbsp;&nbsp; чинність, але до того моменту,&nbsp; доки у Януковича зараз є час на підписання закону, Голова парламенту&nbsp; не буде її підписувати і вона буде діяти.&nbsp; Так можна?</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Шановні народні депутати, я прошу підтримати пропозицію&nbsp; Арсенія Яценюка. Нестор Іванович, я буквально&nbsp;&nbsp; декілька слів скажу, чому. Зараз&nbsp; нам треба буде негайне приймати рішення щодо відновлення&nbsp; роботи уряду і в тому числі тимчасово, до формування&nbsp;&nbsp;&nbsp;&nbsp;&nbsp;&nbsp;&nbsp; Кабінету Міністрів, призначити виконувачем обов’язки міністра Внутрішніх справ, чому? Тому що нам треба зорганізувати людей, які стоять на Майдані з самооборони, працівників Міністерства внутрішніх справ, організувати спільне патрулювання, припинити самосуд, який відбувається, в тому числі і по відношенню до народних депутатів. Це треба робити терміново для&nbsp; того, щоб ми прийняли рішення щодо виконуючого обов’язки міністра внутрішніх справ. Коли необхідно&nbsp; буде приймати рішення до формування коаліційного уряду, якісь ще технічні, кадрові питання. Нам необхідно, щоб все ж таки Конституція була відновлена, вона може бути відновлена, коли буде постанова.</p>
<p>Тому, шановні народні депутати, я дуже прошу вас, прийняти рішення, Арсеній Петрович, щоб ми узгодили позицію, Нестор Іванович, саме наступного чином. Що постанова ця втрачає чинність після підписання Конституції… Закону про Конституцію, який ми вчора з вами прийняли. Це правильно і це треба робити. Будь ласка.</p>
<p>&nbsp;</p>
<p>12:55:31</p>
<p>ШУФРИЧ Н.І.</p>
<p>Шановні колеги! Шановний головуючий! Ми ж дійсно вчора проголосували цей закон майже 400 голосами, тобто ми свідомо робили те, що робили розуміючи необхідність і відповідальність. Так давайте не будемо робити крок, який, можливо, зруйнує домовленості. У мене прохання, щире прохання, або утриматись від голосування до завтра, або проголосувати з формулювання, що ця постанова вступає в силу після завершення 48 годин, зараз 21 година ще після підписання угоди, після 48 годин, в разі не підписання і не опублікування закону. А щодо керівництва МВС у мене є пропозиція, ми все ж таки живемо зараз в Україні, де є легітимна влада, давайте запросимо присутніх, вибачаюсь, присутніх в Києві керівників органів центральної влади, або їх заступників, подивимось…</p>
<p>&nbsp;</p>
<p>ГОЛОВУЮЧИЙ.&nbsp; Дайте завершити виступ.</p>
<p>&nbsp;</p>
<p>ШУФРИЧ Н.І. Подивимось, хто живий є в Києві з керівництва і вивчимо ці обставини і, можливо, не буде необхідності зараз йти в порушення угоди. Я переконаний,&nbsp; що ми знайдемо особу, яка&nbsp; півтори доби буде працювати під керівництвом&nbsp; Голови Верховної Ради України. Я в цьому переконаний, давайте не накручувати ситуації. Прошу вас. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги! Давайте народний депутат Тимошенко, народний депутат Ляшко, народний депутат Соболєв і підведемо риску.</p>
<p>Будь ласка, включіть мікрофон народного депутата Тимошенко.</p>
<p>&nbsp;</p>
<p>12:57:22</p>
<p>ТИМОШЕНКО В.А.</p>
<p>Дякую, пане Голово. Керівництво МВС нелегітимне і його немає куди викликати. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Ляшко.</p>
<p>&nbsp;</p>
<p>12:57:39</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Шановні колеги! Я прошу всіх вас&nbsp; прислухатися до слів Голови&nbsp; Верховної Ради, немає жодної&nbsp; хвилини на пусті&nbsp; балачки, ми маємо негайно приймати рішення, приймати відновлювати Конституцію, обирати нового міністра внутрішніх справ, відправляти&nbsp; у відставку Генерального прокурора.</p>
<p>І&nbsp; головне. Сьогодні Верховна Рада,&nbsp; зважаючи на те, що в Україні немає Президента, має прийняти рішення про відсторонення Януковича від посади Президента і призначення нових виборів Президента України. Без&nbsp; цього рішення ми не маємо права йти із залу.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Мірошниченко, після нього виступає Соболєв і будемо приймати рішення. Будь ласка.</p>
<p>&nbsp;</p>
<p>12:58:31</p>
<p>МІРОШНИЧЕНКО Ю.Р.</p>
<p>Шановні колеги! Я ще раз хочу звернутися до&nbsp; всіх присутніх у залі. У нас є критична ситуація і критично важливо зараз зберегти голосування в понад 300 голосами. Я звертаюся до наших колег від опозиції, ми з вами домовились про ту редакцію, яка була озвучена&nbsp; Шуфричем з цієї трибуни в кабінеті Голови Верховної Ради. Ми запропонували компромісний варіант, який буде тут проголосований разом з нами або давайте ми підпишемо після того як закінчиться 48 годин, або&nbsp; давайте ми тоді запишемо відповідну норму в текст цієї постанови.</p>
<p>І ще, шановні колеги, зараз ситуація надзвичайно складна і говорити про те, що ми повинні створювати якісь альтернативні органи&nbsp;виконавчої влади, я&nbsp; думаю, можна лише після того, як ми запросимо діючих керівників, у тому числі, МВС, і з'ясуємо ситуацію, яка є в органах виконавчої влади. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Народний депутат Соболєв, будь ласка.</p>
<p>&nbsp;</p>ГОЛОС ІЗ ЗАЛУ. Шановні депутати, в даний момент біля 4 тисяч пікетувальників йдуть по Червонозоряному штурмувати казарми
"Беркуту". "Беркут" з вогнепальною зброєю. Ви що робите,
люди добрі? Ми зараз повинні проголосувати міністра внутрішніх справ, інакше це буде бійня в Києві прямо через 20 хвилин. Мені дзвонить "Беркут",
мені дзвонять мітингувальники. Голосуємо! 
<p>&nbsp;</p>
<p>ГОЛОВУЮЧИЙ.&nbsp; Народний депутат Соболєв, будь ласка, і будемо голосувати.</p>
<p>&nbsp;</p>
<p>13:00:20</p>
<p>СОБОЛЄВ С.В.</p>
<p>Шановні народні депутати, тут є керівники підприємств, які пройшли важкий шлях. Ви розумієте, залишилася реально одна доба. Нас рятує те, що це – субота-неділя. Якщо субота-неділя завершується, і органи внутрішніх справ не беруть під свій контроль ситуацію в кожному місті і селищі, ви розумієте, чим це завершиться.</p>
<p>Тому моя пропозиція – підтримати варіант, який запропонував Яценюк. Якщо Президент підпише, постанова втратить свою чинність, і далі&nbsp; буде конституційний лад, відновлений у країні. У нас залишилися реально одні… декілька годин. Дякую.&nbsp;</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги, я прошу приготуватися до голосування. Враховуючи … Колеги, враховуючи ситуацію, яка є в країні, я прошу зараз консолідовано проголосувати за цю постанову. Я підпишу цю постанову відповідно до тих домовленостей, які були між політичними силами. Тому я прошу зараз почати процес голосування. Включіть систему "Рада". Я прошу голосувати.</p>
<p>&nbsp;</p>
<p>13:01:37</p>
<p>За-325</p>
<p><i>(Оплески)</i></p>
<p>Рішення прийнято.</p>
<p>Я прошу по фракціях.</p>
<p>Шановні народні депутати, шановний народе України!</p>
<p>Я вітаю вас, ми відновили з вами конституційний лад і ті години, які залишились щодо уточнень організації цього процесу – підписання відповідних документів, я вважаю, не вплинуть на ситуацію в Україні. Наше завдання – стабільна Україна, сильна Україна, наше завдання, щоб в Україні більше не пролилося жодної каплі крові.</p>
<p>Саме тому, шановні колеги, нам треба відновити роботу Кабінету Міністрів. Нам треба з'ясувати, хто із працівників виконавчої влади ще здатний працювати, поки не буде сформована новою парламентською більшість, коаліційний уряд України. Саме тому, шановні колеги, я свідомо йшов на цю посаду, розуміючи, що моє головне завдання – стабілізація ситуації в Україні. І саме тому, шановні друзі, я прошу вислухати Постанову, яку вносять народні депутати, під номером 4180 для того, щоб ми її проголосували. Постанова Верховної Ради про взяття політичної відповідальності за ситуацію в Україні. Враховуючи, фактично, самоусунення багатьох керівників органів державної влади від виконання своїх повноважень, виражаючи суверенну волю українського народу, піклуючись про відновлення громадянського миру і спокою в Україні, а також усвідомлюючи відповідальність за ситуацію в державі, з метою забезпечення економічної стабільності в Україні та недопущення погіршення ситуації в країні, Верховна Рада України постановляє:</p>
<p>Доручити Голові Верховної Ради України Турчинову Олександру Валентиновичу до формування коаліційного уряду координувати та спрямовувати роботу Кабінету Міністрів України. Ця постанова набирає чинності з моменту її прийняття.</p>
<p>Шановні колеги, це викликано тим, щоб, як тут пропонували, не робити паралельні органи, тимчасові органи роботи виконавчих структур, а саме, щоб Верховна Рада і мені ту&nbsp; потрібна буде допомога профільних комітетів, я звертаю на це увагу, мені уде потрібна допомога і народних депутатів, і політичних сил для того, щоб негайно стабілізувати ситуацію в країні, примусити виконавчу владу виконувати свої функції, в тому числі і в першу чергу щодо захисту наших громадян, їх політичних, економічних, соціальних прав.</p>
<p>Шановні колеги, є необхідність обговорити це питання перед тим, як його проголосувати? Є пропозиція голосувати. Я прошу тоді Постанову під номером 4180 включити до порядку денного. Будь ласка, включіть систему "Рада". Прошу голосувати.</p>
<p>&nbsp;</p>
<p>13:05:00</p>
<p>За-313</p>
<p>Дякую. За – 313. Рішення прийнято. Постанова включена до розгляду.</p>
<p>Будь ласка, народному депутату Рудьковському слово. Прошу дуже коротко, по одній хвилині.</p>
<p>&nbsp;</p>
<p>13:05:11</p>
<p>РУДЬКОВСЬКИЙ М.М.</p>
<p>Шановні народні депутати! Олександр Валентинович, я звертаюся до вас і до всіх колег подумати. Зрозуміло, це можна, Олександр Валентинович, зробити тільки сьогодні, але в державі багато проблем. Я вважаю, що нам ще потрібно дуже багато буде вирішувати у Верховній Раді. Не можна сумістити роботу Голови Верховної Ради і керівника виконавчого органу. Все-таки зробіть перерву, будь ласка, на 15 хвилин, внесіть кандидатуру, для того щоб керівник уряду почав займатися виконавчою роботою, запропонуйте виконуючого обов'язки керівника парламенту, і давайте рухатися далі. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Друзі, дуже короткий коментар. Я просив би уважно слухати текст постанови. Тут немає пропозицій керівництву парламенту взяти на себе функцію керівництва уряду. Тут немає, в цьому варіанті. Йдеться про координацію та спрямування роботи. Тобто я просту вам формулу поясню. Зараз треба зібрати керівників виконавчих органів влади, їм треба когось зібратися, хтось повинен це зробити, хтось повинен поставити перед ними завдання, хтось повинен оцінити ситуацію в тому чи іншому міністерстві і відомстві. І ви це доручаєте зробити керівництву Верховної Ради.</p>
<p>Тому, шановні колеги, є пропозиція… Пан Мірошниченко, будь ласка.</p>
<p>&nbsp;</p>
<p>13:06:43</p>
<p>МІРОШНИЧЕНКО Ю.Р.</p>
<p>Шановні колеги, ви можете не хотіти мене слухати, але я ще раз нагадую вам: для нас критично важливо ухвалювати разом рішення. Тому ми всі розуміємо, що є небезпека створення паралельних структур виконавчої влади. <i>(Шум у залі)</i> Тому я хотів би сказати таким чином. Якщо йдеться про координацію співпраці… Олександр Валентинович!</p>
<p>&nbsp;</p>
<p>ГОЛОВУЮЧИЙ. Саме так!</p>
<p>&nbsp;</p>
<p>МІРОШНИЧЕНКО Ю.Р. … координації співпраці Верховної Ради і Кабінету Міністрів, в такій редакції ми можемо підтримати.</p>
<p>Якщо ж буде йти мова про&nbsp; керування, спрямування, вказівки, я боюся, що багато&nbsp; з колег моїх з Партії регіонів не зможуть голосувати за такі речі.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Шановні колеги, саме йдеться про координацію роботи. І про&nbsp; це йдеться в тексті нашої постанови.</p>
<p>Шановні колеги! Є пропозиція проголосувати проект&nbsp; 4180. Я прошу включити систему "Рада". Прошу народних депутатів визначитися шляхом голосування.</p>
<p>&nbsp;</p>
<p>13:08:00</p>
<p>За-314</p>
<p>Постанова прийнята.</p>
<p>Шановні народні депутати! Я би зараз просив у зв'язку з проблемою… Зараз, зараз, Арсеній Петрович. Я би просив, шановні колеги, у зв'язку з ситуацією критичною, особливо щодо діяльності Міністерства внутрішніх справ, у зв'язку з тим, що виконуючий обов'язки міністра зник у невідомому напрямі, у зв'язку з тим, що дуже багато варіантів протистояння і самосуду, нам треба відновити роботу цього міністерства в першу чергу – захистити громадян, життя громадян, в першу чергу, захистити. Всіх громадян України: і на Сході, і на Заході, друзі. Тому я би просив керівників фракцій і депутатських груп зараз висловитися з цього питання, щоб ми змогли вийти на прийняття рішення. Будь ласка,&nbsp;прошу записатися на виступи.</p>
<p>Будь ласка,&nbsp; від фракції "УДАР".</p>
<p>&nbsp;</p>
<p>13:09:15</p>
<p>КАПЛІН С.М.</p>
<p>Прошу передати слово Ірині Геращенко.</p>
<p>&nbsp;</p>
<p>ГОЛОВУЮЧИЙ. Прошу надати слово депутату Ірині Геращенко.</p>
<p>&nbsp;</p>
<p>13:09:21</p>
<p>ГЕРАЩЕНКО І.В.</p>
<p>Шановні колеги, ми знаємо, що існує вже узгоджена кандидатура від опозиційних фракцій на виконуючого обов'язки міністра внутрішніх справ. Абсолютно очевидно, що людина ця має бути призначена сьогодні. Це має бути авторитетний політик, якому довіряють мільйони українців, який, в першу чергу, зможе стабілізувати ситуацію в силових структурах для того, щоби повернути силові структури, в першу чергу, до їх основної правоохоронної діяльності. Для того, щоб ті чесні правоохоронці, яких там є чимало, яким сьогодні просто соромно за дії свого керівництва, могли повернутися до виконання своїх обов'язків і захищати правопорядок в Україні, допомагаючи вже новому уряду, новій владі навести лад в країні, в усіх регіонах України. Щоб міліція перестала бути страшилкою, щоб на вулицях України був порядок. Ми підтримуємо це голосування.</p>
<p>&nbsp;</p>
<p>ГОЛОВУЮЧИЙ. Будь ласка, від фракції Всеукраїнське об'єднання "Свобода" хто буде виступати.</p>
<p>Олег Тягнибок. Народний депутат Тягнибок, включіть мікрофон.</p>
<p>&nbsp;</p>
<p>13:10:40</p>
<p>ТЯГНИБОК О.Я.</p>
<p>Фракція Всеукраїнського об'єднання "Свобода" підтримує кандидатуру на посаду керівника Міністерства внутрішніх справ кандидатуру Арсена Авакова. Пропонуємо проголосувати.</p>
<p>&nbsp;</p>
<p>ГОЛОВУЮЧИЙ. Будь ласка, від фракції Партії регіонів хтось буде виступати?&nbsp;Будь ласка, Сергій Леонідович Тігіпко.</p>
<p>&nbsp;</p>
<p>13:11:09</p>
<p>ТІГІПКО С.Л.</p>
<p>Шановні колеги, ми підтримали і будемо підтримувати позицію, що сьогодні терміново треба обирати людину, виконуючого обов'язки міністра внутрішніх справ.</p>
<p>Перше. Ми радимо, щоб це був все ж таки професійний чоловік, який має досвід роботи в Міністерстві внутрішніх справ. Але говорити хто це буде чи обговорювати кандидатуру персонально ми не будемо. Ми вважаємо, що сьогодні це практично справа нової більшості. Нова більшість обрада Голову Верховної Ради, зараз обере Міністра внутрішніх справ практично і хай відповідає за ситуацію. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, Арсеній Петрович. Народний депутат Ковальчук, будь ласка, слово.</p>
<p>&nbsp;</p>
<p>13:12:15</p>
<p>КОВАЛЬЧУК В.А.</p>
<p>Шановні колеги, є наступна пропозиція, виходячи з того, що перед цим Голова Верховної Ради оголосив, що підпише Постанову про повернення до Конституції 2004 року тільки тоді, коли пройде 48 годин з минути підписання вчорашньої угоди, тобто це буде о 16-й годині завтрашнього дня, у нас є наступна пропозиція. Для того, щоб нас не звинуватив в том, що ми порушуємо Конституцію України і закони України на сьогодні визначити пана Авакова уповноваженим за контролем, Уповноважений від Верховної Ради за контролем над діґяльністю органів внутрішніх справ.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, народний депутат Рудьковський.</p>
<p>&nbsp;</p>
<p>13:13:09</p>
<p>РУДЬКОВСЬКИЙ М.М.</p>
<p>Шановні народні депутати, я, звичайно, розумію пропозицію, це політична пропозиція Арсена Авакова, з повагою відношусь. Але, шановні колеги, я вважаю, що це буде для всіх сигналом позитивним. Я пропоную все-таки опозиції переглянути і внести кандидатуру народного депутата Яреми, який є авторитетною людиною, який є міліціонер, який керував містом в місті Києві, міліцію, він користується повагою в громадян у місті Києві і взагалі в опозиції в цілому. Прошу зрозуміти і підтримати. Спасибі. Давайте без політичних рішень, Міністерством внутрішніх справ треба управляти і, звичайно, багато мародерства, він може прийняти рішення, його сприймуть правоохоронці. Спасибі.</p>
<p>&nbsp;</p>
<p>ГОЛОВУЮЧИЙ. Дякую. Народний депутат Єремеєв.</p>
<p>&nbsp;</p>
<p>13:14:10</p>
<p>ЄРЕМЕЄВ І.М.</p>
<p>Шановні народні депутати, позафракційні народні депутати також звертаються до опозиції і до народних депутатів. Народний депутат Ярема – авторитетний представник Міністерства внутрішніх справ, зважена, зрівноважена людина, яка може відповідально приймати рішення. Давайте ще проведемо консультації або запропонуємо дві кандидатури. Будь ласка, прийміть рішення.</p>
<p>&nbsp;</p>
<p>ГОЛОВУЮЧИЙ. Народний депутат Парубій, будь ласка.</p>
<p>&nbsp;</p>
<p>13:14:44</p>
<p>ПАРУБІЙ А.В.</p>
<p>Парубій. Справа в тому, що нам зараз необхідно приймати справді швидкі і термінові рішення, хлопці. Буквально зараз в ці хвилини ми маємо приймати рішення, ми можемо їх змінити&nbsp; наступного тижня. Ми зможемо наступного тижня, проводячи тут засідання, провести широке фахове обговорення з того приводу. Зараз нам необхідні швидкі рішення. Була узгоджена кандидатура Арсена Авакова. Я пропоную зараз швидко проголосувати для того, щоб ми змогли брати&nbsp; ситуацію під контроль по Україні. Одне швидке голосування – за тиждень ми зможемо це голосування змінити. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, я прошу надати слово народному депутату Яремі.</p>
<p>&nbsp;</p>
<p>13:15:29</p>
<p>ЯРЕМА В.Г.</p>
<p>Шановні колеги, ви знаєте, сьогодні дуже складна ситуація склалася країні. Дуже багато міліцейських підрозділів "Беркуту", внутрішніх військ знаходяться в Києві і вони не можуть виїхати. Ми вчора працювали практично всю ніч. Ви знаєте, відбуваються акції, які сьогодні не можна порівняти ні з яким порядком.</p>
<p>І тому Арсен Борисович Аваков тривалий час протягом трьох місяців був одним із керівників Майдану. Він знає тих людей, які сьогодні працюють на блокпостах. Це люди, які забезпечують дійсно порядок. Це люди, на жаль, замість міліції, сьогодні патріоти стоять біля Києва. І сьогодні дійсно треба звести, тобто звести правопорядок на ситуацію, коли в державі будуть діяти правоохоронні органи, а не люди будуть стояти цивільні і управляти цією країною.</p>
<p>Я прошу вас підтримати кандидатуру Арсена Борисовича Авакова, і таким чином ми стабілізуємо ситуацію в країні.</p>
<p>Що стосується мене особисто і тих правоохоронців, які сьогодні є, працюють в парламенті, ми надамо любу допомогу професійну для того, щоб виконувати...</p>
<p>&nbsp;</p>
<p>ГОЛОВУЮЧИЙ. Прошу дати завершити.</p>
<p>Будь ласка, народний депутат Ляшко. Ви знаєте, все одно краще дати слово.</p>
<p>&nbsp;</p>
<p>13:16:48</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Я підтримую кандидатуру Авакова. І як народний депутат, який буде голосувати за Авакова, я хочу зразу дати йому доручення.</p>
<p>Перше. Забезпечити, щоб не познищували архіви, особливо міліцейської розвідки, нарубки. Адже у нас викрадені десятки активістів Євромайдану і це робилося у співпраці бандити і міліція.</p>
<p>Друге. Кожен, хто приходить працювати в міліцію, пам’ятайте – це не кормушка. Наше завдання, щоб міліція реально стала з народом, припинити катування в органах міліції, припинити порушення законодавства, припинити вбивства, припинити знищення документів і припинити знищення архівів. Оце завдання виконувача обов’язків міністра внутрішніх справ.</p>
<p>І найголовніше. Жоден міліціонер не має права стріляти в людей!</p>
<p>&nbsp;</p>
<p>ГОЛОВУЮЧИЙ. Шановні колеги, часу у нас нема. Я вибачаюсь. Було дві кандидатури. Одна кандидатура знята. Залишається кандидатура Арсена Авакова. Я дуже прошу заспокоїтись. Йдеться про життя людей. Йдеться про захист життя громадян України, в тому числі, я звертаюсь до представників Партії регіонів, в тому числі і про життя міліціонерів, що дуже важливо. Тому я прошу прийняти рішення. З урахуванням… Друзі, я ще раз нагадаю вам, що ми домовились, що всі призначення, які ми зараз робимо, вони стосуються часу до формування коаліційного уряду. Я переконаний, що в коаліційному уряді ви визначитесь з міністром внутрішніх справ, який буде працювати гідно, і який зможе повністю організувати ефективну роботу міністерства. Зараз треба діяти негайно.</p>
<p>Тому я ставлю на голосування пропозицію призначити виконуючим обов'язки міністра внутрішніх справ Арсена Авакова. Прошу підготувати систему "Рада" до голосування. Прошу включити систему "Рада". Будь ласка. Прошу голосувати, шановні колеги.&nbsp;&nbsp;&nbsp;&nbsp;&nbsp;</p>
<p>&nbsp;</p>
<p>13:19:08</p>
<p>За-275</p>
<p><i>&nbsp;(Оплески)</i></p>
<p>Я прошу Арсена Борисовича Авакова разом&nbsp; з Андрієм Парубієм, йому потрібна допомога, разом з нашими генералами, які є тут в&nbsp; цій залі, приступити до виконання своїх обов'язків негайно. І забезпечити правопорядок в державі, і забезпечити захист життя громадян.</p>
<p>Будь ласка, декілька слів і на роботу.</p>
<p>&nbsp;</p>
<p>13:19:44</p>
<p>АВАКОВ А.Б.</p>
<p>Слава&nbsp; Україні!</p>
<p>Шановний народе&nbsp; України, шановні народні депутати! У цей складний&nbsp; час,&nbsp; приймаючи ваше доручення, хочу сказати коротко. Немає нічого більш важливого, ніж повага до громадянських прав і свобод, встановлення&nbsp; ладу і спокою в державі, в тій державі, яка змінюється.</p>
<p>Служу народу&nbsp; України! Слава&nbsp; Україні! <i>(Оплески)</i></p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Шановні колеги,&nbsp; давайте порадимось. Підходило багато депутатів і наполягають, що вчора головуючий не поставив на голосування питання щодо Генерального прокурора&nbsp; України. Сьогодні зранку ми звернулися до всіх керівників державних органів влади, в тому числі і до Генеральної прокуратури, прибути до Верховної Ради.&nbsp;&nbsp;&nbsp;&nbsp; На жаль, ми не бачимо тут в Верховній Раді Генерального&nbsp; прокурора, а за порядком розгляду цього питання ми б мали би дати йому слово. У нього була можливість прибути&nbsp; до Верховної Ради.</p>
<p>Я звертаюсь до залу: розглядати Постанову&nbsp; 4170? Розглядати.</p>
<p>Ітак,&nbsp;&nbsp; шановні колеги, розглядається Постанова, я прошу, номер Постанови який нагадайте мені. 4170, я знайшов.&nbsp; Я прошу,&nbsp; шановні колеги, увага!&nbsp;&nbsp;&nbsp; Я прошу зараз сісти&nbsp; на свої місця і зараз проголосувати включення цієї Постанови до порядку денного розгляду питань.&nbsp;&nbsp; Будь ласка, 4170 Постанова Верховної Ради.&nbsp; Прошу голосувати.&nbsp; Дякую.</p>
<p>&nbsp;</p>
<p>13:21:23</p>
<p>За-255</p>
<p>Рішення прийнято.&nbsp;&nbsp;</p>
<p>Шановні колеги, за скороченою процедурою&nbsp; голосуємо?</p>
<p>Я інформую вас, що зібрані всі необхідні підписи з цього питання процедура повністю витримана відповідно до Закону і Регламенту Верховної Ради. Для дуже короткого виступу, будь ласка, до трьох хвилин надаю слово, не буде голосувати,&nbsp; Сасу Сергію Володимировичу як автору постанов. Ще раз запрошую, звертаюсь до пана Пшонки, коли він є в кулуарах Верховної Ради, ми готові заслухати вас тут на трибуні парламенту. Будь ласка.</p>
<p>&nbsp;</p>
<p>13:22:00</p>
<p>САС С.В.</p>
<p>Шановний пане Голово! Шановні народні депутати!&nbsp; Відповідно до статті 21 Конституції прокуратура України становить єдину систему на яку покладається зокрема, нагляд за додержанням законом органами, які проводять оперативно-розшукову діяльність, дізнання і досудове слідство. Крім того, відповідно до пункту 9 "Перехідних положень" Конституції України прокуратура продовжує виконувати відповідно до чинних законів функцію нагляду за додержанням і застосуванням законів, що регулюють діяльність державних органів щодо контролю за додержанням законів та функцію попереднього слідства.</p>
<p>Відповідно до частини 2 статті 36 Кримінально-процесуального кодексу прокурор здійснює нагляд за додержанням законів під час досудового розслідування у форму процесуального керівництва досудовим розслідуванням.</p>
<p>Згідно статті 122 Конституції Генеральну прокуратуру України очолює Генеральний прокурор, а організація і порядок діяльності органів прокуратури відповідно до 123 статті Конституції визначається законом. Відповідно до частини 1 статті 6 Закону України "Про прокуратуру" органи прокуратури України становлять єдину централізовану систему, яку очолює Генеральний прокурор з підпорядкованими йому прокурорами. Повноваження Генерального прокурора по керівництву органами прокуратури визначені статтею 15 цього закону.</p>
<p>Протягом листопада 2013 та лютого 2014 років Комітетом з питань законодавчого забезпечення правоохоронної діяльності, народними депутатами України, особисто Генеральному прокурору Пшонці направляли звернення з вимогами розслідувати злочини, які вчиняли працівники спецпідрозділів міліції і&nbsp; внутрішніх військ 30 листопада 2013 року на Майдані Незалежності, 1 грудня –&nbsp;&nbsp; по вулиці Банковій, 11 грудня –&nbsp; на&nbsp; Майдані Незалежності, а також в&nbsp; січні-лютому 2014 року –&nbsp; в Києві та&nbsp; інших містах України.</p>
<p>На даний час не розслідувано і не направлено до&nbsp; суду жодної справи за злочинами, вчиненими правоохоронцями та іншими особами так званими "тітушками" проти мирних громадян, в тому числі за фактами вбивств, тортур, катувань і інших злочинів проти людяності.</p>
<p>Генеральний прокурор України&nbsp; Пшонка всі звернення та&nbsp; заяви на ці злочини направляв колишньому міністру внутрішніх справ, підлеглі&nbsp; якого в більшості випадків їх вчиняли. Жодного реагування з боку Генерального&nbsp; прокурора та підлеглих йому прокурорів&nbsp;&nbsp; не було на фактичне вчинення введення режиму надзвичайного стану в центральній частині&nbsp; міста Києва…</p>
<p>&nbsp;</p>
<p>ГОЛОВУЮЧИЙ. Я прошу, це дуже&nbsp; серйозне питання, дайте завершити доповідачу.</p>
<p>&nbsp;</p>
<p>САС С.В. … також незаконне запровадження&nbsp; та проведення антитерористичної операції по всій території України,&nbsp; запровадженою Службою безпеки України, про що офіційно повідомлялося Генеральному прокурору Пшонці, проте&nbsp;&nbsp; залишилось&nbsp; без будь-якого реагування.</p>
<p>Саме таке ставлення Генерального прокурора Пшонки до розгляду звернень та заяв про злочини з боку працівників "Беркуту", військовослужбовців внутрішніх справ та "тітушок" призвели до того, що протягом трьох місців вони неправомірно застосовували фізичне насильство, тортури, катування, спеціальні засоби впливу та зброю до учасників мирних акцій протесту. Системними стали вчинення…</p>
<p>&nbsp;</p>
<p>ГОЛОВУЮЧИЙ. Я вибачаюся, Сергій Васильович, я&nbsp; прошу давайте, депутати напружені, нервують, давайте висновок&nbsp; і будемо голосувати.</p>
<p>Я ще раз запрошую до залу пана Пшонку.</p>
<p>&nbsp;</p>
<p>САС С.В. Шановні колеги, системними стали вчинення тяжких і особливо тяжких злочинів, смерть людей…</p>
<p>&nbsp;</p>
<p>ГОЛОВУЮЧИЙ. Сергій Васильович, я вибачаюся.</p>
<p>Є пропозиція письмово роздати&nbsp;&nbsp; доповідь Сергія Володимировича всім депутатам. Нема&nbsp; заперечень? Я прошу, шановні колеги, сісти на місця. Дякую, Сергій Володимирович.</p>
<p>&nbsp;</p>
<p>САС С.В. Шановні, прошу підтримати постанову. Постанова у разі прийняття набирає чинності з моменту її прийняття. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Шановні депутати, я всіх запрошую до залу. Найдіть мені цю постанову.</p>
<p>Шановні колеги, я прошу… Шановні депутати, прошу сісти до залу, сісти на свої місця, зайти до залу.</p>
<p>І зараз ми ставимо на голосування Постанову Верховної Ради&nbsp; про висловлення недовіри Генеральному прокурору України Пшонці В.П. (номер постанови 4170).</p>
<p>Ми готові до&nbsp; голосування? Готові. Я прошу поставити постанову на&nbsp; голосування. Хто –&nbsp; "за"?</p>
<p>&nbsp;</p>
<p>13:27:46</p>
<p>За-247</p>
<p>Рішення прийнято. <i>(Оплески)</i></p>
<p>Екс-Генеральний прокурор Пшонка вже не має права виконувати свої обов'язки. За нашою інформацією, він вже декілька днів відсутній в Генеральній прокуратурі.</p>
<p>По фракціях, будь ласка, покажіть результати голосування.</p>
<p>Шановні народні депутати, є прохання зараз прийняти ще одну постанову. І я би дав слово керівникам фракцій і груп народних депутатів, щоб ми визначилися з режимом нашої подальшої роботи. Чому? Тому що зараз нам, дійсно, треба зайнятися роботою з виконавчими органами влади, які потребують допомоги і відновлення їхнього функціонування. Нам треба забезпечити роботу Міністерства внутрішніх справ, і дуже багато питань, пов'язаних з життєзабезпеченням нашої держави.</p>
<p>Саме тому, шановні колеги, перед тим, як надати слово народним депутатам, керівникам фракцій і груп щодо подальшого режиму роботи нашого парламенту, я прошу, звертаюсь з проханням до кожного з вас.</p>
<p>У зв'язку з тим, що Віктор Федорович Янукович відсутній в Києві. Адміністрація Президента не інформує нас, де він знаходиться і з яких причин він відсутній або в Україні, або в Києві, я би просив, шановні колеги, і народних депутатів, і працівників Адміністрації Президента негайно з'ясувати місцезнаходження Віктора Януковича, щоб ми розуміли щодо підписання законів і щодо подальшої перспективи спілкування з Януковичем Віктором Федоровичем.</p>
<p>В зв'язку з тим, що, на жаль, закони, які ми з вами приймали, вони не підписані, а один із них, він стосується конкретної людини, зокрема йдеться про життя Юлії Володимирівни Тимошенко, за нашою інформацією її життю загрожує небезпека, саме тому, шановні колеги, я прошу підтримати проект Постанови Верховної Ради про виконання міжнародних зобов'язань України щодо Тимошенко Юлії Володимирівни (номер Постанови 4166). Я можу поставити його включення до порядку денного? <i>(Шум у залі)</i> Можу.</p>
<p>Прошу, шановні колеги, проголосувати включення до порядку денного цієї постанови. Прошу включити систему "Рада". Хто – "за"? Прошу голосувати.</p>
<p>&nbsp;</p>
<p>13:30:31</p>
<p>За-309</p>
<p>Дякую. <i>(Оплески)</i></p>
<p>Шановні друзі! Є необхідність доповідати постанову? <i>(Шум у залі)</i> Я прошу зразу, без обговорення поставити на голосування Постанову Верховної Ради (4166) про виконання міжнародних зобов'язань України&nbsp; щодо звільнення Тимошенко Юлії Володимирівни. Прошу, шановні колеги, проголосувати. Хто за, прошу голосувати. Прошу... Вибачте, ще не навчився. Прошу, народні депутати, визначитися шляхом голосування. Так коректно. Прошу включити систему "Раду".</p>
<p>&nbsp;</p>
<p>13:31:19</p>
<p>За-322</p>
<p>Дякую. <i>(Оплески) </i></p>
<p>Шановні народні депутати, я прошу, ми не завершили нашу роботу.</p>
<p><i>(Шум у залі)</i></p>
<p>&nbsp;Шановні народні депутати, прошу сідати. Прошу підготуватися до виступів керівників фракцій і керівників депутатських груп щодо подальшого регламенту роботи нашого парламенту. А зараз наполягають народні депутати, щоб я оголосив повідомлення, вірніше, оголошення.</p>
<p>Відповідно до частини третьої статті 60 Регламенту України та згідно особисто поданих заяв повідомляю про вихід зі складу фракції Партії регіонів народних депутатів України: Єдіна Олександра Йосиповича, Гержова Юрій Івановича, Кінаха Анатолія Кириловича, Кузьмука Олександра Івановича, Круглова Миколи Петровича, Табачніка Якова Піневича. Будь ласка.</p>
<p>Шановні народні депутати, я прошу, щоб ви записалися на виступи і ми визначили нашу подальшу діяльність у Верховній Раді. Будь ласка, запишіться.</p>
<p>Я прошу, від фракції Партії регіонів Мірошниченко Юрій.</p>
<p>&nbsp;</p>
<p>13:33:43</p>
<p>МІРОШНИЧЕНКО Ю.Р.</p>
<p>Шановні колеги, шановні виборці! Сьогодні ми з вами пережили важкий день, він і сумний, з одного боку, і обнадійливий, якщо ми зможемо утримати ситуацію під контролем.</p>
<p>На даний момент ми не маємо тих підготовлених і погоджених рішень, які би могли об'єднати залу. Я пропоную закрити зараз засідання і після проведення Погоджувальної ради керівників фракцій її відновити уже на наступному тижні. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; від фракції Всеукраїнське об'єднання "Свобода". Будь ласка, від фракції "Свобода" Олег Ярославович Тягнибок. Будь ласка.</p>
<p>&nbsp;</p>
<p>13:34:40</p>
<p>ТЯГНИБОК О.Я.</p>
<p>Шановне товариство! Я думаю, що революційних темпів роботи парламенту не можна зупиняти, треба працювати далі. Але звісно, що нам потрібен час, короткий час для консультацій керівників фракцій, щоб ми могли в зал вносити&nbsp; узгоджені і юридично грамотно обґрунтовані законопроекти. Те, що сьогодні пропонує "Свобода" і що вже зараз подали на реєстрацію, це проголосувати проект Постанови Верховної Ради України про повернення урядової резиденції "Межигір'я" у державну власність. Тим більше, що там вже знаходиться народ на території Межигір'я. Ну і основне, що треба – вирішити питання відсторонення Януковича від влади. І це треба юридично&nbsp; грамотно оформити і поставити на голосування в парламенті сьогодні. &nbsp;Дякую.</p>
<p>&nbsp;</p>
<p>13:35:45</p>
<p>ТЯГНИБОК О.Я.</p>
<p>А, ще одне. Ще одне, поки є час. Отже зараз готується Постанова про&nbsp; ліквідацію спеціального&nbsp; підрозділу "Беркут" і формування на її основі, справді,&nbsp; народної патріотичної структури, яка буде виконувати відповідні завдання народу, а не окремого режиму.</p>
<p>Дякую. Слава Україні!</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; від фракції "УДАР". Шановні колеги, поки фракція… Будь ласка, включіть мікрофон.</p>
<p>Пану Розенку включіть мікрофон.</p>
<p>&nbsp;</p>
<p>13:36:37</p>
<p>РОЗЕНКО П.В.</p>
<p>Павло Розенко, фракція "УДАР Віталія Кличка".</p>
<p>Справді, у нас сьогодні є дуже високий темп нашої роботи. Але, з іншого боку, ми повинні чітко розуміти, що нам сьогодні для подальшого розгляду у Верховній Раді нам потрібні погоджені рішення. Рішення, які і надалі будуть збирати 300 і більше голосів.</p>
<p>Тому я зараз би просив, Олександре Валентиновичу, послухайте уважно. Зараз поки що змісту припиняти роботу я не бачу, і ми не бачимо. Треба продовжувати роботу. Будь ласка, зберіть у себе зараз керівників фракцій, керівників депутатських груп, усіх зацікавлених осіб і швидко, буквально протягом 15-20 хвилин, напрацюйте, будь ласка, перелік питань, які ми повинні сьогодні вкрай розглянути. Поки є народні депутати, поки є можливість сьогодні приймати конституційні рішення, поки ще не встановлена остаточна влада в Україні, народна влада в Україні, ми повинні працювати і працювати тут, в сесійній залі. Тому, будь ласка, давайте ініціативу в свої руки, погоджуйте проекти документи, погоджуйте плани нашої діяльності, і ми готові працювати і далі.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні народні депутати, є наступна пропозиція. Я прошу послухати. Нам, дійсно, треба дуже багато справ зараз зробити. В той же час я дуже хочу, щоб парламент увійшов в нормальне русло роботи, коли не з голосу ми будемо голосувати рішення, які будуть готуватись, роздаватись народним депутатам тощо. Тому що це парламент України, і ми повинні гідно з вами його представляти і представляти. Плюс – треба зараз терміново приймати рішення щодо захисту життя громадян, щодо інших функцій держави, які, на жаль, тимчасово не виконуються.</p>
<p>Саме тому, шановні народні депутати, я прошу зараз, щоб ми з вами оголосили перерву до 16 години. Прямо зараз керівники фракцій і депутатських груп зберуться у Голови Верховної Ради, ми визначимо з вами і план нашої роботи, і порядок денний першочергових питань. Парламент повинен стабільно працювати, працювати, коли треба і в неділю, і в суботу щодня. Приймається така пропозиція? Приймається така пропозиція.</p>
<p>Оголошується перерва до 16 години. Дякую.</p>
<p>&nbsp;</p>
<p align=center>ПІСЛЯ&nbsp; ПЕРЕРВИ</p>
<p><b>&nbsp;</b></p>
<p>ГОЛОВУЮЧИЙ. Шановні народні депутати,&nbsp; я прошу зайти до сесійної зали.</p>
<p>І зараз, я сподіваюся, у нас буде дуже важлива інформація. Прошу сідати.</p>
<p>&nbsp;</p>
<p align=center>ОГОЛОШЕННЯ ПІД ЧАС ПЕРЕРВИ</p>
<p align=center>&nbsp;</p>
<p>КОШУЛИНСЬКИЙ Р.В. Шановні народні депутати, оголошення.</p>
<p>Відповідно до частини третьої статті Регламенту Верховної Ради України та згідно особисто поданих заяв повідомляю про вихід зі складу фракції Партії регіонів народних депутатів України Жука Миколи Васильовича, Ільюка Артемія Олександровича, Сальдо Володимира Васильовича і Труханова Геннадія Леонідовича. <i>(Оплески)</i></p>
<p>&nbsp;</p>
<p>КОШУЛИНСЬКИЙ Р.В. Шановні народні депутати, оголошення: відповідно до частини третьої статті 60 Регламенту Верховної Ради України та згідно&nbsp; особисто поданих заяв, повідомляю про вихід зі складу фракції Партії регіонів народних депутатів України Пресмана Олександра Семеновича і Крука Юрія Борисовича.</p>
<p>&nbsp;</p>
<p>КОШУЛИНСЬКИЙ Р.В. Шановні народні депутати, оголошення. Розпорядження Голови Верховної Ради України про скасування Розпорядження Голови Верховної Ради України про припинення виплати заробітної плати народним депутатам України Балозі та Домбровському. Скасувати Розпорядження Голови Верховної Ради України від 03 липня 2013 року №1435 про припинення виплати заробітної плати народним депутатам України Балозі та Домбровському. Та Розпорядження… <i>(Шум у залі)</i> В частині припинення, №1767, в частині припинення виплати та анулювання карток для голосування Балозі та Домбровському. Керівнику Апарату Верховної Ради України Зайчуку вирішити питання щодо повернення картки для голосування Балозі П.І., Домбровському О.Г. <i>(Оплески)</i></p>
<p>&nbsp;</p>
<p>КОШУЛИНСЬКИЙ Р.В.&nbsp; Відповідно до частини третьої статті 60 Регламенту&nbsp; Верховної Ради України та згідно&nbsp; з особисто поданих заяв повідомляю про вихід із складу&nbsp; Партії регіонів&nbsp; народних депутатів&nbsp; України: Мироненка Михайла Івановича, Стояна Олександра Миколайовича,&nbsp; &nbsp;Кузьменка Сергія Анатолійовича, народного депутата Барвіненка, народного депутата Мисика і народного депутата Біловола.&nbsp; Дякую.</p>
<p><b>&nbsp;</b></p>
<p align=center>ПІСЛЯ ПЕРЕРВИ</p>
<p align=center>&nbsp;</p>
<p>ГОЛОВУЮЧИЙ.&nbsp; Шановні народні депутати!&nbsp; Я прошу сідати на свої місця, ми будемо з вами продовжувати роботу. І я прошу запросити народних депутатів, які знаходяться в кулуарах, до залу Верховної Ради України.</p>
<p>Ми повинні з вами приймати дуже відповідальні рішення, рішення, від яких залежить стабілізація ситуації в нашій країні. І головне питання, яке сьогодні турбує весь український народ, від якого залежить, наскільки швидко ми зможемо навести порядок в країні, – це&nbsp; питання пов'язане з Президентом України&nbsp; Януковичем Віктором Федоровичем.</p>
<p>&nbsp;Я хочу проінформувати шановних народних депутатів, що біля десь 14 години вдалося знайти телефоном Віктора Януковича. В присутності народних депутатів з ним говорив Арсеній Петрович Яценюк, він запропонував Президенту Януковичу негайно написати заяву про власну відставку, з чим він і погодився. Але ж після того, як він з цим погодився і, мабуть, провів консультації з іншими людьми, він почав спростовувати цю інформацію. Зокрема, її спростувала його прес-служба в записаному заздалегідь відеоролику.</p>
<p>Народ України, наша держава не може залежати від настрою Президента, який самоусунувся від виконання своїх обов'язків і знаходиться в невідомому місці. Саме, шановні народні депутати, на ваш розгляд вноситься постанова, яка зареєстрована&nbsp; за&nbsp; номером 4193 – Постанова Верховної Ради "Про самоусунення Президента України від виконання&nbsp; конституційних повноважень та призначення позачергових виборів Президента України". <i>&nbsp;(Оплески)</i>&nbsp;&nbsp;&nbsp;</p>
<p>Я пропоную включити цю постанову до порядку денного Верховної Ради. За вашим дорученням тоді я зачитаю її текст, і Верховна Рада повинна визначитися, прийняти рішення, на яке чекає Україна.</p>
<p>Прошу сісти на свої місця, підготуватися до голосування, включити систему "Рада" і прошу, колеги, визначитися щодо включення Постанови 4193, назву якої я оголосив, до порядку денного сьогоднішнього засідання. Прошу голосувати.</p>
<p>&nbsp;</p>
<p>17:09:14</p>
<p>За-317</p>
<p><i>(Оплески)</i></p>
<p>Шановні народні депутати, ми ще не прийняли постанову, ми тільки включили її до порядку денного.</p>
<p>317 голосів "за". Постанова включена до порядку денного. Рішення прийнято парламентом.</p>
<p>За вашим дорученням я хочу оголосити текст цієї постанови.</p>
<p>Постанова Верховної Ради&nbsp; України "Про самоусунення Президента України від виконання конституційних повноважень та призначення позачергових виборів Президента України".</p>
<p>"Враховуючи, що Президент України Віктор Янукович самоусунувся від виконання конституційних повноважень, що загрожує керованості держави, територіальній цілісності і суверенітету України, масовому порушенню прав і свобод громадян, виходячи з обставин крайньої необхідності, Верховна Рада України, виражаючи суверенну волю українського народу, постановляє:</p>
<p>Перше. Встановити, що Президент України Віктор Янукович&nbsp;в неконституційний спосіб самоусунувся від здійснення конституційних повноважень та є таким, що не виконує свої обов'язки.</p>
<p>Друге. Відповідно до пункту 7 частини першої статті 85 Конституції України призначити позачергові вибори Президента України на 25 травня 2014 року.</p>
<p>І третє. Ця постанова&nbsp; набуває чинності з моменту її прийняття".</p>
<p>Шановні колеги, є необхідність обговорити цю постанову чи зразу будемо голосувати? <i>(Шум у залі)</i> Зразу будемо голосувати.</p>
<p>Я прошу, шановні колеги, проголосувати Постанову (4193) "Про самоусування Президента України від виконання конституційних повноважень та призначення позачергових виборів Президента України". Прошу включити систему "Рада".&nbsp; <i>(Шум у залі) (Оплески)</i></p>
<p>&nbsp;</p>
<p>17:11:55</p>
<p>За-328</p>
<p>Рішення прийнято.</p>
<p><i>(Оплески)</i></p>
<p><i>(Лунає Державний Гімн України)</i></p>
<p>Я щиро вдячний всім народним депутатам за виконання свого громадянського обов'язку. Я переконаний, що наше рішення підтримує весь український народ.</p>
<p>Шановні народні депутати, я хочу для стенограми зафіксувати, що постанова прийнята за основу і в цілому конституційною кількістю народних депутатів. <i>(Оплески)</i></p>
<p>Шановні колеги, зараз за вашим дорученням я провів нараду з керівниками державних органів влади, органів державної, які працюють в достатньо складних умовах. В той час же час у нас є необхідність посилювати їх роботу і скеровувати їх роботу. Зокрема, йдеться про Службу безпеки України, про Міністерство оборони України. Проблема полягає в тому, що за Конституцією, яку ми з вами відновили, ці посади все одно подаються за ініціативою Президента. У даному випадку Службу безпеки схвалює парламент, а за призначення міністра оборони голосує.</p>
<p>Тому ми тут не можемо поступити, як з Міністерством внутрішніх справ. І для того, щоб можна було координувати роботу цих структур, координувати роботу, є пропозиція призначити уповноважених по цим дуже важливим відомствам. Зокрема, коли ви не заперечуєте, на ваш розгляд виноситься Постанова Верховної Ради України про призначення Наливайченка Володимира Олександровича <i>&nbsp;(Оплески) </i>Уповноваженим по контролю за діяльністю Служби безпеки України.</p>
<p>Коли ви не заперечуєте, ми можемо включити до порядку денного цю постанову і проголосувати її. Прошу, шановні колеги.</p>
<p>Хто за те, щоб Постанову (№4191) про призначення Уповноваженого по контролю за діяльністю Служби безпеки України включити до порядку денного нашого&nbsp; засідання. Будь ласка,&nbsp; прошу проголосувати.</p>
<p>&nbsp;</p>
<p>17:16:53</p>
<p>За-296</p>
<p>Шановні колеги, "за" – 296.</p>
<p>Рішення прийнято.</p>
<p>Я прошу можливості оголосити цю постанову.</p>
<p>"Враховуючи фактичне самоусунення Президента України від виконання своїх повноважень, усвідомлюючи відповідальність за ситуацію в державі, у тому числі необхідність забезпечення національної безпеки України, керуючись пунктом 22 частини першої статті 85 Конституції України, Верховна Рада постановляє:</p>
<p>призначити Наливайченка Валентина Олександровича&nbsp;&nbsp; Уповноваженим по контролю за діяльністю Служби безпеки України".</p>
<p>Ця постанова набирає чинності з моменту її прийняття.</p>
<p>Ми можемо без обговорення її голосувати? <i>(Шум у залі)</i> Можемо. Я прошу поставити цю постанову і проголосувати за основу і в цілому.</p>
<p>Прошу включити система "Рада".</p>
<p>&nbsp;</p>
<p>17:18:00</p>
<p>За-299</p>
<p>Рішення прийнято. <i>(Оплески)</i></p>
<p>Шановні народні депутати… Давайте до прийняття постанови дамо слово Уповноваженому Верховної Ради за контроль безпеки. Будь ласка, Валентин Олександрович.</p>
<p><i>&nbsp;</i></p>
<p>17:18:58</p>
<p>НАЛИВАЙЧЕНКО В.О.</p>
<p>Дорогі українці, шановні народні депутати, я вважаю, що для національної безпеки важливо зараз безпека кожного українця незалежно від того, де ми зараз є. Тому зараз прошу підтримки всього українського парламенту в наступних рішеннях, які конче потрібні для безпеки кожного громадянина України.</p>
<p>Перше і головне рішення. Вся Служба безпеки, вся зброя, всі спецпідрозділи мають негайно повернутися до місць дислокації несення служби додому. Дякую. <i>(Оплески)</i></p>
<p>Друге рішення. Прошу підтримки парламенту, всіх українців, які чують і бачать нас сьогодні, прошу і звертаюсь до всієї колегії Служби безпеки і тепер уже як Уповноважений Верховної Ради, зараз відкрийте лікарню Служби безпеки, госпіталь, їдальні, допоможіть людям, лікуйте всіх, хто звертається до нас.</p>
<p>Звернення номер 2. Від всієї Верховної Ради прошу підтримати, відкрити всі оперативні телефони Служби безпеки, чергові, зберіть всю інформацію, де знаходиться кожен українець, повідомте кожній українській сім'ї гарячу лінію телефонів, куди можна і треба звертатись цілодобово для з'ясування долі, для надання правової допомоги, для забезпечення безпеки громадянина України.</p>
<p>Дякую Верховній Раді, якщо проголосуєте за це рішення. Прошу, пане Голово,&nbsp;в порядку виключення проголосувати за таке рішення всіх нас, всіх народних депутатів. <i>(Оплески) </i>&nbsp;Дякую.</p>
<p>&nbsp;</p>
<p>ГОЛОВУЮЧИЙ. Шановні друзі,&nbsp; я думаю, що ми дамо протокольне рішення Верховної Ради, так чи ні? Так.</p>
<p>Шановні народні депутати,&nbsp; друзі, я прошу заспокоїтися. Так само внесений проект Постанови про призначення Замани Уповноваженим по контролю Міністра оборони.&nbsp; Ви знаєте, це бойовий генерал, який керував штабом міністерства, який готовий повністю організувати роботу з цього дуже відповідального відомства. Я не чую, друзі, ваші викрики з місця. Давайте будемо включати до порядку денного.</p>
<p>Шановні колеги, я прошу проголосувати щодо включення цієї постанови до порядку денного нашого засідання. Прошу голосувати.</p>
<p>&nbsp;</p>
<p>17:21:57</p>
<p>За-299</p>
<p><i>(Оплески)</i></p>
<p>Шановні колеги, мені тут нагадали, що Володимир&nbsp; Михайлович не тільки кадровий офіцер і генерал, але ж він зайняв і громадянську позицію, відмовившись виконувати злочинні накази. Це також дуже важливо. <i>(Оплески)</i></p>
<p>Ми ще не прийняли постанову, друзі, ми ще не прийняли. Я прошу, колеги, народні депутати, я прошу сідати. І зараз давайте приймемо постанову. "За" – 299. Ми включили її до порядку денного, рішення було прийнято. І зараз ми з вами давайте проголосуємо цю постанову.</p>
<p>Постанова Верховної Ради про призначення Замани Володимира Михайловича Уповноваженим Верховної Ради по контролю за діяльністю Міністерства оборони.</p>
<p>"Враховуючи фактичне самоусунення Президента України від виконання своїх повноважень, усвідомлюючи відповідальність за ситуацію в державі, в тому числі необхідність забезпечення національної безпеки України, Верховна Рада України постановляє:</p>
<p>призначити Заману Володимира Михайловича Уповноваженим Верховної Ради по контролю за діяльністю Міністерства оброни України.</p>
<p>Ця постанова набирає чинності з моменту її прийняття".</p>
<p>Можемо голосувати, шановні колеги? Прошу визначитись шляхом голосування. Включіть систему "Рада". За основу і в цілому, будь ласка.</p>
<p>&nbsp;</p>
<p>17:23:50</p>
<p>За-306</p>
<p>Рішення прийнято. <i>(Оплески)</i></p>
<p>Володимир Михайлович, декілька слів, будь ласка.</p>
<p>&nbsp;</p>
<p>&nbsp;ЗАМАНА В.М. Шановні народні депутати! Я щиро дякую за ту довіру, яку ви мені зараз виказали. Я сам особисто, як і всі військовослужбовці Збройних Сил, приймали Присягу на вірність народу України і ми будемо її виконувати стільки, скільки будемо проходити службу. Я запевняю вас, що Збройні Сили будуть надійним захисником нашої Батьківщини і не допустять оцих спроб сепаратистського розколу нашої держави. <i>(Оплески)</i></p>
<p>Слава Україні! <i>(Оплески)</i></p>
<p>&nbsp;</p>
<p>ГОЛОВУЮЧИЙ. Шановні&nbsp; друзі,&nbsp; зараз мені принесуть ще одну постанову. Я би хотів&nbsp; з вами порадитись щодо регламенту&nbsp;&nbsp; нашої&nbsp; подальшої роботи. Зокрема&nbsp; є пропозиція зараз проголосувати Постанову (№ 4197) про Уповноваженого&nbsp; по контролю за прокуратурою. І з тим, щоб ми могли дати можливість нашим колегам попрацювати, працювати, те що ми домовились в&nbsp;&nbsp;&nbsp; напрямку відновлення діяльності всіх державних установ. І завтра&nbsp; зібратися о 10-й годині.</p>
<p>Я би хотів, щоб ми по фракціям, поки ми будемо зараз голосувати&nbsp; постанову,&nbsp; обговорили це питання і&nbsp; ми з вами прийняли відповідне рішення.</p>
<p>Ітак,&nbsp; шановні колеги, увага! Постанова (4197) про призначення&nbsp;&nbsp; Махніцького Олега Ігоревича Уповноваженим по контролю за діяльністю Генеральної&nbsp; прокуратури України.</p>
<p>Враховуючи фактично самоусунення Президента України від виконання своїх повноважень і усвідомлюючи&nbsp;&nbsp; відповідальність за ситуацію в державі, в тому числі необхідність забезпечення правопорядку&nbsp; та національної безпеки України, Верховна Рада України постановляє:</p>
<p>призначити Махніцького Олега Ігоревича Уповноваженим по контролю за діяльністю Генеральної&nbsp; прокуратури України.</p>
<p>Ця постанова набуває чинності з моменту її прийняття".</p>
<p>Коли зміст постанови зрозумілий, я прошу,&nbsp; шановні колеги проголосувати щодо включення цієї постанови до порядку денного. Прошу визначитись шляхом голосування.&nbsp; Включіть "Раду".</p>
<p>&nbsp;</p>
<p>17:27:23</p>
<p>За-291</p>
<p>Рішення прийнято.&nbsp;</p>
<p>Шановні колеги, давайте зразу&nbsp; тоді, без обговорення приймемо постанову за основу і в цілому. Прошу проголосувати.&nbsp; Включіть систему "Рада".&nbsp; Постанова 4197. Голосуємо.&nbsp;</p>
<p>&nbsp;&nbsp; &nbsp;&nbsp;</p>
<p>17:27:57</p>
<p>За-296</p>
<p>Рішення прийнято. <i>(Оплески)</i></p>
<p>Привітаємо Олега Ігоровича. <i>&nbsp;(Оплески) </i>Олег Ігорович, будь ласка на трибуну. <i>(Оплески)</i></p>
<p>&nbsp;</p>
<p>17:28:16</p>
<p>МАХНІЦЬКИЙ О.І.</p>
<p>Дякую за висловлену мені довіру. Думаю, що будучи на цій довіреній мені посаді, буду робити все для того, щоб прокуратура в&nbsp; Україні, дійсно відповідала тим стандартам, які є в Європі, в європейській спільноті, щоб вона стояла, дійсно, на захисті прав громадянина, в першу чергу, інтересів держави і щоб наша держава, дійсно, була європейською.</p>
<p>Дякую. Слава Україні! <i>(Оплески)</i></p>
<p>&nbsp;</p>
<p>ГОЛОВУЮЧИЙ.&nbsp; Шановні народні депутати!&nbsp; Я би просив, особливо, фахівців з Регламенту порадитися, як нам краще поступити. Є два варіанти: ми можемо закрити сьогоднішнє засідання і завтра о 10 годині зібратися, або просто оголосити перерву до 10 години ранку. Перерву.</p>
<p>Шановні колеги! Оголошується перерва нашої діяльності до 10 години ранку завтрашнього дня. Я дякую всім народним депутатам за виконання своїх обов’язків. Слава Україні!</p>
<p>Я прошу, шановні колеги, увага, я звертаюсь до депутатів фракції "Свобода", "Батьківщина" і "УДАР" прохання у зв'язку з тим, що люди напружені, разом з нашими колегами з інших фракцій, прошу покинути&nbsp; парламент і допомогти всім спокійно, організовано вийти і завтра так само організовано, я сподіваюсь, що ми завтра о 10 годині зустрінемось.</p>
<p>Дуже дякую. До побачення.&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>

