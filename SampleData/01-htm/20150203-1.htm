Стенограма пленарного засідання
03 лютого 2015
&nbsp;
<p align=center><b>ЗАСІДАННЯ ДРУГЕ</b></p>
<p align=center>Сесійний зал Верховної Ради України</p>
<p align=center>3 лютого 2015 року, 16.07 година</p>
<p align=center>Веде засідання Перший заступник Голови Верховної Ради України&nbsp; ПАРУБІЙ А.В.</p>
<p><b>&nbsp;</b></p>
<p>ГОЛОВУЮЧИЙ. Шановні народні депутати, я прошу заходити в зал, займати робочі місця, бо нам важко розпочинати роботу, коли в залі зареєстрованих знаходиться мала кількість людей.</p>
<p>Я дуже прошу, четверта година, з кулуарів поступово, впевнено заходити в зал і займати робочі місця, щоб продовжити нашу плідну роботу.</p>
<p>Голови фракцій, маю прохання і звернення до вас, через секретаріат, використовуючи власний авторитет, запрошувати депутатів в зал і займати робочі місця.</p>
<p>Шановні народні обранці, у нас немає ще&nbsp; достатньо голосів, щоб ми могли приймати рішення і починати розгляд питань. Тому&nbsp; я ще раз закликаю з&nbsp; кулуарів&nbsp; заходити в зал, займати робочі місця. Фракція "Самопоміч", є прохання спробувати членів фракції&nbsp; запросити в зал.</p>
<p align=center>&nbsp;</p>
<p align=center>Веде засідання Голова Верховної Ради України ГРОЙСМАН В.Б.</p>
<p>&nbsp;</p>
<p>ГОЛОВУЮЧИЙ. Доброго вечора, шановні народні депутати! Прошу, займайте місця.</p>
<p>Будь ласка, увімкніть систему "Рада" для реєстрації народних депутатів. Прошу запросити народних депутатів до зали Верховної Ради для того, щоб ми продовжували б роботу. Будь ласка.</p>
<p>&nbsp;</p>
<p>16:08:25</p>
<p>293&nbsp; зареєстровано народних депутати.</p>
<p>Вечірнє пленарне засідання Верховної Ради України оголошую відкритим.</p>
<p>Шановні народні депутати, я оголошую…</p>
<p>Оголошення згідно з поданою заявою та відповідно до частини&nbsp; третьої статті 60-ї Регламенту повідомляє про входження народного депутата&nbsp;&nbsp; України Бабія Юрія Юрійовича до складу депутатської&nbsp; фракції політичної партії "Народний фронт".</p>
<p>Відповідно до статті 60-ї регламенту Верховної Ради оголошую про створення міжфракційного&nbsp; депутатського об'єднання "Вінниччина". Головою міжфракційного депутатського об'єднання "Вінниччина" обрано народного депутата&nbsp;&nbsp; України Ткачука Геннадія Віталійовича.</p>
<p>Шановні народні депутати! Переходимо до розгляду питань порядку денного. На ваш&nbsp; розгляд вноситься законопроект&nbsp; про внесення змін до деяких законодавчих актів&nbsp; України щодо особливостей трансляції і ретрансляції реклами, яка міститься у програмах&nbsp; та передачах іноземних телерадіоорганізацій. (Реєстраційний номер 1455). Перед тим як розпочати розгляд є пропозиція, щоби&nbsp; розглядати даний законопроект&nbsp; за&nbsp; скороченою процедурою.&nbsp; Прошу народних депутатів сконцентруватись і визначитись щодо розгляду&nbsp; даного законопроекту за скороченою процедурою. Щодо скороченої процедури розгляду даного законопроекту.&nbsp; Прошу голосувати.</p>
<p>&nbsp;</p>
<p>16:12:20</p>
<p>За-161</p>
<p>Рішення прийнято.</p>
<p>Я запрошую до слова секретаря Комітету&nbsp; з питань свободи слова&nbsp;&nbsp; Кондратюк Олену Костянтинівну.</p>
<p>&nbsp;</p>
<p>16:12:36</p>
<p>КОНДРАТЮК О.К.</p>
<p>Не є таємницею, що одним із основних факторів, які стримують розвиток вітчизняного телевиробництва є: перше, це недостатній об'єм рекламного ринку в Україні. Так до прикладу, рекламний ринок в Польщі в чотири рази більший ніж український. Друге. Це присутність у вітчизняному телепросторі іноземних телекомпаній, які представляють країни не лише із значно більшим об'ємом телевізійної реклами, а й країни, у яких телекомпанії отримують державні субсидії. Так, наприклад, держава-агресор Росія надала своєму "Першому каналу" лише у минулому році понад 3,7 мільярдів рублів, а приватний канал "НТВ" отримав 750 мільйонів державних субсидій. Зрозуміло, що за таких обставин вітчизняні телекомпанії не можуть конкурувати з іноземними телекомпаніями, як в частині боротьби за телеглядача, тобто шляхом продукування якісного телевізійного продукту так і в частині боротьби за рекламодавця.</p>
<p>Враховуючи зазначене, можемо вести мову про те, що прийняття цього законопроекту обумовлено потребує реального забезпечення одного з основних принципів державної політики в сфері телебачення і радіомовлення, політики протекціонізму щодо розповсюдження програм і передач вітчизняного виробництва. Іншими словами, ми маємо прийняти законодавчі зміни, які б дозволили рекламним грошам залишатися в Україні.</p>
<p>У разі схвалення проекту, буде заборонена трансляція або ретрансляція реклами, яка міститься в програмах та передачах іноземних телерадіоорганізацій, що транслюються або ретранслюються на території України. У випадку, якщо такі телеорганізації не підпадають під юрисдикцію країн, що входять до Європейського Союзу, або країн, які ратифікували конвенцію про транскордонне телебачення. Реклама у програмах телерадіокомпаній з Європейського Союзу або країн, які ратифікували європейську конвенцію про транскордонне телебачення, залишаються…</p>
<p>&nbsp;</p>
<p>ГОЛОВУЮЧИЙ. Прошу завершити, дайте.</p>
<p>&nbsp;</p>
<p>КОНДРАТЮК О.К. …залишається дозволеною. На нашу думку, прийняття даного законопроекту ми зможемо, не на словах, а на ділі, підтримати українське телебачення.</p>
<p>Шановний Голово, мені також доручено доповісти даний законопроект і від питань Комітету з питань слова та інформації.</p>
<p>Отже 24 грудня комітет на своєму засіданні розглянув даний законопроект під реєстраційним номером 1455, внесений народними депутатами України Кондратюк, Абдулліним, Княжицьким, Геращенко Іриною, Денисенком. І рекомендував Верховної Ради України за результатами розгляду в першому читанні прийняти його за основу з дорученням Комітету по свободі слова та інформаційної політики підготувати цю законодавчу ініціативу до другого читання.</p>
<p>Зазначу, що члени комітету одноголосно погодилися з доцільністю прийняття цього законопроекту. Головне&nbsp; науково-експертне управління Апарату Верховної Ради України вважає, що за результатами розгляду в першому читанні поданий законопроект може бути прийнятий за основу з врахуванням висловлених пропозицій. Дякую за увагу, прошу підтримати зазначені ініціативи.</p>
<p>&nbsp;</p>
<p>ГОЛОВУЮЧИЙ.&nbsp; Дякую. Будь ласка, запишіться два – "за, два – "проти", шановні колеги. будь ласка,&nbsp; "Блок Петра Порошенка", Роберт Горват. Прошу.</p>
<p>&nbsp;</p>
<p>16:16:22</p>
<p>ГОРВАТ Р.І.</p>
<p>Прошу передати слово Миколі Томенко.&nbsp;&nbsp;&nbsp;</p>
<p>&nbsp;</p>
<p>ГОЛОВУЮЧИЙ.&nbsp; Микола Томенко, будь ласка.</p>
<p>&nbsp;</p>
<p>16:16:38</p>
<p>ТОМЕНКО М.В.</p>
<p>Шановні колеги! Ми підтримуємо даний законопроект, йдеться про практичні речі пов'язані з одного боку з економікою телерадіомовлення, з іншого боку з політикою. Економічне питання сьогодні більш важливіше, оскільки ми розуміємо, що рекламний ринок України не в дуже простій ситуації і ми повинні раз і назавжди поставити крапку в питанні можливості, передовсім російських каналів, які мовлять в Україні мати український блоки реклами. Тобто виглядає таким чином, що йде ретрансляція російського каналу і під цю російську програму заводиться українська реклама. Під роботу з українськими або ……. рекламодавцями реєструється фірма, фірма тут платить маленький внесок і рекламні вивозяться в Росію там в інші держави. Тому абсолютно логічно, що ми наводимо порядок в рекламному ринку України і всі хто працюють на рекламному ринку України, повинні платити гроші до українського бюджету. Це принципова позиція і треба це в обов'язковому порядку підтримати. Тут у нас в фракції є дискусія стосовно того, як Нацрада повинна діяти із, це йдеться про 2-у норму, Нацрада повинна діяти в частині&nbsp; адаптації програм, що ретранслюються і є аргументи за і проти. Тому я думаю, що ми справедливо поступимо, підтримавши пропозицію Олени Кондратюк, що ми підтримуємо в першому читанні і по другій позиції проаналізуємо як адекватно і правильно це зробити. Але ще раз кажу, ідеологія абсолютно правильна, все що на території України, зокрема забирається через&nbsp; рекламу, повинно залишатися в українській&nbsp; економіці. Тому наша фракція буде голосувати за законопроект в першому читанні.</p>
<p>&nbsp;</p>
<p>ГОЛОВУЮЧИЙ. Дякую, Микола Володимирович.</p>
<p>Будь ласка, "Народний фронт", Андрій Анатолійович Тетерук.</p>
<p>&nbsp;</p>
<p>16:18:32</p>
<p>ТЕТЕРУК А.А.</p>
<p>Прошу передати слово Миколі Княжицькому. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, Микола Княжицький.</p>
<p>&nbsp;</p>
<p>16:18:45</p>
<p>КНЯЖИЦЬКИЙ М.Л.</p>
<p>Дякую. Фракція "Народний фронт", яка послідовно підтримує захист&nbsp; інформаційного суверенітету нашої держави, буде підтримувати цей законопроект. Як ви чудово знаєте, частина каналів, які паплюжать українську дійсність і підтримують агресора, є забороненими до трансляції в Україні. Але російська держава викидає мільйони грошей на створення сотень каналів нішових, які присутні в&nbsp; нашому інформаційному просторі: чи то вони розповідають про полювання, чи про дитину, чи показують історичні фільми про те, яка жахлива історія України в тому числі. Для того, щоб захистити український інформаційний простір, для того, щоб підтримати українські канали пропонується на таких каналах рекламу забороняти. Як тут вже заявила доповідач Олена Кондратюк, це не стосується європейських каналів&nbsp; і каналів, які ратифікували&nbsp; конвенцію про транскордонне&nbsp; мовлення. Таким чином ми вважаємо, що це допоможе українським телеканалам. Зокрема, після того, як остаточно будуть заборонені до трансляції російські серіали і інший продукт, що ми плануємо зробити&nbsp; в четвер, нормально і&nbsp; ефективно виживати. "Народний фронт" просить підтримати цей законопроект. Дякую.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, Андрій Іллєнко.</p>
<p>&nbsp;</p>
<p>16:20:03</p>
<p>ІЛЛЄНКО А.Ю.</p>
<p>Андрій Іллєнко, Всеукраїнське об'єднання "Свобода". Абсолютно правильний законопроект, ми його будемо підтримувати. Дійсно, це і, як то кажуть, ідеологічно правильно, і це економічно правильно, тому що українські канали отримують додатковий прибуток, ми захистимо свій рекламний ринок. Але все ж таки, користуючись нагодою, хотілося б звернутися до власників цих телеканалів, щоб вони теж займали в даному випадку соціально відповідальну позицію, зменшували кількість російськомовного контенту в своїх передачах, збільшували витрати власні, зокрема, які вони будуть мати додаткові завдяки цьому закону на продукування українського продукту: і серіалів, і кіно, і передач, - для того щоб, дійсно, наше телебачення не тільки було бізнесом, але і несло на собі дуже важливу патріотично-виховну соціальну функцію. Дякую.</p>
<p>&nbsp;</p>
<p>ГОЛОВУЮЧИЙ. Дякую, шановні колеги. Я думаю, що всі висловили свою позицію щодо цього законопроекту. Є пропозиція профільного комітету, доповідачів і від фракцій: підтримати його за основу. Тому я просив би секретаріат запросити народних депутатів до зали. Будь ласка, займайте свої місця і зараз перейдемо до голосування за законопроект щодо особливостей трансляції реклами, яка міститься у програмах та передачах іноземних телерадіоорганізацій.</p>
<p>Шановні народні депутати, займіть свої місця, будь ласка, для голосування. Я ставлю на голосування законопроект (реєстраційний номер 1455): проект Закону про внесення змін до деяких законодавчих актів України (щодо особливостей трансляції (ретрансляції)&nbsp; реклами, яка міститься у програмах та передачах іноземних телерадіоорганізацій). За основу прошу голосувати шановних народних депутатів. Увага, шановні народні депутати: прошу голосувати за основу. За основу.</p>
<p><b>&nbsp;</b></p>
<p>16:22:34</p>
<p>За-252</p>
<p>Рішення прийнято за основу.</p>
<p>Дякую. Будь ласка, Єгор Соболєв.</p>
<p>&nbsp;</p>
<p>16:22:47</p>
<p>СОБОЛЄВ Є.В.</p>
<p>Колеги, хвилинку уваги. Добре, що ми ухвалили за основу антикорупційний законопроект. Але тепер нам треба прийняти рішення, що підготовка до другого читання буде в скороченому режимі. Ви знаєте, що зараз відбувається конкурс на обрання директора Національного антикорупційного бюро. Щоб ми могли швидко і чесно вибрати цю людину, нам треба швидко ухвалити відповідне законодавство. Тому є прохання зараз проголосувати за підготовку до другого читання в скороченому режимі. Обіцяємо включити в робочу групу всіх сильних представників парламенту, особливо від "Народного фронту".</p>
<p>&nbsp;</p>
<p>ГОЛОВУЮЧИЙ. Дякую. Колеги, є пропозиція. Ми дійсно мали розглянути це питання. Я у зв’язку з його важливістю можу поставити на голосування цю пропозицію. Якщо немає заперечень, шановні колеги, за підготовку до другого читання за скороченою процедурою антикорупційного закону, який ми проголосували у першому читанні. Для того, щоб врахувати всі пропозиції, які ми обговорювали.</p>
<p>Прошу, ставлю на голосування пропозицію щодо підготовки до другого читання законопроекту про внесення змін до Закону "Про Антикорупційне бюро". До другого читання підготовка за скороченою процедурою. Прошу голосувати, шановні колеги. Щодо скороченої процедури розгляду, підготовки до другого читання. Щодо підготовки до другого читання за скороченою процедурою.</p>
<p>&nbsp;</p>
<p>16:24:21</p>
<p>За-243</p>
<p>Дякую, шановні народні депутати.</p>
<p>Переходимо до наступного питання порядку денного. За поданням комітету 1768, 1768-1 переноситься на розгляд на четвер.</p>
<p>Наступний законопроект 1408. Проект Закону про внесення змін до деяких законів (щодо волонтерської діяльності), шановні колеги. Знову ж таки є пропозиція розглядати цей законопроект за скороченою процедурою. Тому я ставлю на голосування щодо розгляду даного законопроекту за скороченою процедурою. Прошу визначатись. За скороченою процедурою.</p>
<p>&nbsp;</p>
<p>16:25:14</p>
<p>За-224</p>
<p>Рішення прийнято.</p>
<p>Будь ласка, запрошую до слова, доповідач, народний депутат Іван Крулько. Будь ласка. Співдоповідає Артур Палатний, голова комітету.</p>
<p>&nbsp;</p>
<p>16:25:30</p>
<p>КРУЛЬКО І.І.</p>
<p>Іван Крулько, депутатська фракція "Батьківщина".</p>
<p>Шановний Голово Верховної Ради! Шановні народні депутати! Шановні волонтери, українські громадяни!</p>
<p>До вашої уваги пропонується проект Закону за номером 1409, який передбачає внесення змін до деяких законодавчих актів стосовно волонтерської діяльності.</p>
<p>Цей законопроект був розроблений громадськими організаціями, які працюють у сфері волонтерської діяльності.</p>
<p>Цей законопроект підтримали і підписали, як співавтори, представники усіх фракцій, які входять до більшості. І безумовно, цей законопроект є надзвичайно актуальним на сьогодні і я поясню чому.</p>
<p>Понад 95 відсотків волонтерів, які активно працюють, знаходяться поза межами дії сьогодні діючого закону. Діючий закон написаний був спеціально під Євро-2012 і написаний під конкретні волонтерські організації. У ньому передбачено дуже багато забюрократизованих процедур. Зокрема, того яким чином реєструються волонтерські організації.</p>
<p>І кожна громадська організація, яка сьогодні працює, залучає волонтерів, фактично і не зареєстрована у відповідному Міністерстві соціальної політики, фактично знаходиться поза правовим полем.</p>
<p>Наш законопроект пропонує прибрати багато бюрократичних передумов, у тому числі, укладення абсолютно не потрібних договорів із організацією, яка надає волонтерські послугу, із організацією, яка ці послуги отримує.</p>
<p>Я хотів би навести лишень одну цифру. За даними соціологічного дослідження GFK-Україна на сьогоднішній день 81 відсоток громадян України вважають волонтерський рух обов'язковою складовою громадянського суспільства. При цьому майже чверть українців були чи є волонтерами. Вдумайтесь, четвертина українців – це&nbsp; мільйони громадян України, які сьогодні активно допомагають фронту, які були незамінними…</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; завершуйте.</p>
<p>&nbsp;</p>
<p>КРУЛЬКО І.І.&nbsp; … під час Революції гідності. Більше того, я хотів би звернути увагу, що наш&nbsp; законопроект&nbsp; також спрямований на те, щоб привести чинне законодавство&nbsp; у сфері волонтерської діяльності&nbsp; до&nbsp;&nbsp; європейських стандартів, зокрема Резолюції Європейського парламенту щодо волонтерства 2013 року, Резолюції Генеральної Асамблеї ООН щодо підтримки&nbsp; волонтерства&nbsp; та інтеграції волонтерства на&nbsp; наступну декади, Рекомендації&nbsp; Європейського міжпарламентського об'єднання щодо законодавчого забезпечення волонтерської діяльності і так далі.&nbsp;&nbsp; Я хотів би, щоб цей законопроект&nbsp; сьогодні об'єднав депутатську залу, щоб ми за нього набрали більше&nbsp; 300 голосів. І я переконаний,&nbsp; що саме так і буде.</p>
<p>І ще&nbsp; я звертаюся до Голови Верховної Ради, будь ласка,&nbsp; поставте після голосування у першому читанні одразу на голосування пропозицію&nbsp; про скорочення&nbsp; термінів його підготовки до другого читання.</p>
<p>Я переконаний, що&nbsp; в оперативному плані ми здатні будемо&nbsp; прийняти цей закон&nbsp; і дати можливість нарешті волонтерським&nbsp; організаціям працювати в тому законодавчому полі, яке буде сприяти їхній&nbsp; діяльності, а не ускладнювати їхню&nbsp; роботу.&nbsp; Слава Україні! І велика вдячність усім волонтерам, які сьогодні&nbsp; працюють на нашу державу.&nbsp;</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; від комітету –&nbsp; заступник Микола Величкович. Прошу, від комітету.</p>
<p>&nbsp;</p>
<p>16:29:18</p>
<p>ВЕЛИЧКОВИЧ М.Р.</p>
<p>Шановний&nbsp; Володимире Борисовичу, шановні колеги! Комітет&nbsp;&nbsp; розглянув проект Закону про внесення змін до деяких законів&nbsp; України (щодо волонтерської діяльності) (реєстраційний номер 1408).</p>
<p>Законопроектом пропонується: надати право&nbsp; здійснювати&nbsp; волонтерську&nbsp; діяльність без обмеження усім організаціям та установам, скасувати можливість&nbsp; у судовому&nbsp; порядку&nbsp; позбавлення&nbsp; юридичної особи&nbsp; права займатися волонтерською діяльністю; зняти вікові обмеження&nbsp; для волонтерів; відмовитися від існування&nbsp; центрального&nbsp;&nbsp;&nbsp; органу&nbsp; виконавчої влади у сфері волонтерської&nbsp; діяльності, а також договорів про впровадження волонтерської діяльності та надання волонтерської&nbsp; допомоги&nbsp; і замінити обов'язкове&nbsp; страхування волонтерів на&nbsp; &nbsp;добровільне.</p>
<p>Головне науково-експертне управління вважає, що законопроект потребує доопрацювання. Під час обговорення члени комітету та представники волонтерських організацій підтримали пропозицію про прийняття законопроекту за основу, оскільки він спрощує впровадження волонтерської діяльності.</p>
<p>Водночас було висловлено низку пропозицій щодо вдосконалення цього законопроекту, а саме: доповнення до напрямів волонтерської діяльності допомоги учасникам бойових дій; збереження обов'язкового страхування волонтерів та договорів про впровадження волонтерської діяльності і надання волонтерської допомоги для окремих напрямків волонтерської діяльності; визначення особливостей волонтерської діяльності неповнолітніх та малолітніх, та малолітніх волонтерів.</p>
<p>На думку членів комітету, зазначені пропозиції можуть бути враховані при підготовці законопроекту до розгляду у другому читанні. Комітет вирішив рекомендувати Верховній Раді України за результатами розгляду в першому читанні прийняти зазначений законопроект за основу. Прошу підтримати і дякую за увагу.</p>
<p>&nbsp;</p>
<p align=center>Веде засідання Перший заступник Голови Верховної Ради України ПАРУБІЙ А.В.</p>
<p>&nbsp;</p>
<p>ГОЛОВУЮЧИЙ. Шановні народні депутати, якщо немає застережень, пропонується даний… Є бажання виступити, так? Тоді давайте записуватись два - "за", два – "проти". Прошу записатись два - "за", два – "проти".</p>
<p>Так, запрошую до слова Бордюг.</p>
<p>&nbsp;</p>
<p>16:31:35</p>
<p>БОРДЮГ І.Л.</p>
<p>Радикальна партія. Передаю слово Оксані Корчинській.</p>
<p>&nbsp;</p>
<p>16:31:44</p>
<p>КОРЧИНСЬКА О.А.</p>
<p>Фракція Радикальної партії, Оксана Корчинська. Шановні народні депутати, надзвичайно просимо вас підтримати цей законопроект, якщо можливо, за основу і в цілому, тому що зараз у нас дійсно півкраїни волонтерів і їм потрібна наша допомога. Тому просимо всіх надзвичайно підтримати, при чому це як волонтерські організації, котрі працюють вже дуже багато років жити завтра, всі просять підтримати, так і ті волонтерські організації, котрі працюють в АТО. Нам дійсно потрібна підтримка волонтерам. Дуже вдячна і наполягаємо на підтримці.</p>
<p>&nbsp;</p>
<p align=center>Веде засідання Голова Верховної Ради України ГРОЙСМАН В.Б.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Будь ласка, народний депутат Наталія Веселова, "Самопоміч". Прошу.</p>
<p>&nbsp;</p>
<p>16:32:32</p>
<p>ВЕСЕЛОВА Н.В.</p>
<p>Веселова Наталія, "Самопоміч".</p>
<p>"Самопоміч" підтримує цей законопроект. І я особисто як волонтер АТО, як директор благодійного фонду теж підтримую. Але у мене є два застереження. Я прошу внести з голосу правки.</p>
<p>Для запобігання маскування штатних працівників організацій та ухилення від уплати податків статтю 5 викласти у наступній редакції.</p>
<p>Стаття 5. "Організації та установи, які залучають до своєї діяльності&nbsp; волонтерів, їх права та обов'язки". Пункт 1. "Залучати до своєї діяльності волонтерів можуть тільки неприбуткові установи та організації". Якщо цей пункт не прийняти, то у нас будуть зловживання. Тобто будь-яка організація може своїх штатних працівників оформлювати як волонтерів і ухилятися від сплати податків та єдиного внеску.</p>
<p>Для запобігання розкрадання коштів з бюджету пункт 2 статті 11 викласти в наступній редакції.</p>
<p>"Відшкодування витрат, визначених частиною першою цієї статі, здійснюється за рахунок коштів установ та організацій, з якою волонтер уклав договір про провадження волонтерської діяльності. Відшкодування цих витрат не є доходом волонтера та не є базою для оподаткування ПДФО та ЄСВ".</p>
<p>З урахуванням цих поправок пропонуємо прийняти цей закон за основу та в цілому. "Самопоміч" підтримує.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, "Блок Петра Порошенка", Віталій Курило.</p>
<p>&nbsp;</p>
<p>16:34:15</p>
<p>КУРИЛО В.С.</p>
<p>Будь ласка, передаю слово Насалику Ігорю Степановичу.</p>
<p>&nbsp;</p>
<p>ГОЛОВУЮЧИЙ. Ігор Насалик, будь ласка, "Блок Петра Порошенка"</p>
<p>&nbsp;</p>
<p>16:34:23</p>
<p>НАСАЛИК І.С.</p>
<p>Дякую. звичайно, тяжко переоцінити роботу волонтерів і скажемо відверто і чесно, що перші місяці бойових дій, які вела українська армія – це, в основному заслуга, волонтерів. Але, однак, до даного законопроекту є декілька питань.</p>
<p>ВІ перше. Даний законопроект надає право школярам займатись волонтерською діяльністю і не обмежує чим саме. Особисто я категорично проти, щоб школярів задіювали&nbsp; в процесі збирання&nbsp; коштів.</p>
<p>І друге. Скасовуються&nbsp; абсолютно будь-які&nbsp; процедури щодо реєстрації волонтерських&nbsp; організацій. Останні події, які показали,&nbsp; дуже багато через Інтернет в волонтерські організації наймають відповідних людей і віддають їм 30&nbsp; відсотків від тих коштів, які&nbsp; збираються. Хотілося б, щоб закон&nbsp; передбачав і цю відповідну дію.&nbsp; Дякую.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Дякую!</p>
<p>Будь ласка, "Опозиційний блок", Михайло Папієв.&nbsp;&nbsp;</p>
<p>&nbsp;</p>
<p>16:35:29</p>
<p>ПАПІЄВ М.М.&nbsp;</p>
<p>Дякую! Шановні народні депутати&nbsp; України,&nbsp;&nbsp; шановні колеги! Ви знаєте, це може єдиний законопроект в сьогоднішньому порядку денному, який покращує ту ситуацію, яка є і який не втілює в життя&nbsp; якесь "перетягування канатів"&nbsp;&nbsp; між&nbsp; органами влади.&nbsp; Так склалося, що в зв'язку із тим, що уряд самоусунувся від&nbsp; забезпечення Збройних Сил&nbsp; України харчування військових і&nbsp; це все лягло&nbsp; на плечі&nbsp; наших волонтерів, і ми&nbsp; маємо бути вдячні цим не байдужим людям за те, що вони роблять.&nbsp; І ми підтримуємо ідеологію закону, яка взагалі полегшує, і&nbsp; знімає всякі регуляторні моменти.</p>
<p>Але, є принципові речі, які нам треба відстоювати – це життя і здоров'я громадян.&nbsp; І&nbsp; ми рахуємо за доцільне, "Опозиційний&nbsp; блок" буде голосувати за основу, за цей закон, але ми рахуємо&nbsp; за доцільне збереження обов'язковості страхування волонтерів, життя і здоров'я. Тому що&nbsp; вони сьогодні працюють в зоні АТО, тому що мають бути вони&nbsp; захищені, але при цьому ми маємо чітко і ясно&nbsp; встановити&nbsp; обов'язок держави, що держава&nbsp; з коштів Державного бюджету відшкодовує організаціям&nbsp; витрати на страхування життя та здоров'я волонтерів.</p>
<p>Я дуже просив би, щоб ми підтримали позицію і "Опозиційний блок" буде голосувати "за".&nbsp; &nbsp;Дякую за увагу!</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Дякую! Будь ласка, Степан Барна. Потім, я бачу, "Народний фронт", потім "Батьківщина".</p>
<p>&nbsp;</p>
<p>16:37:09</p>
<p>БАРНА С.С.</p>
<p>Шановні колеги! Степан Барна, "Блок Петра Порошенка".</p>
<p>Перше. Ми&nbsp; всі знаємо, що&nbsp; у відповідальний для українського народу момент український народ створив армію.</p>
<p>Від того часу, коли армія попала в складну ситуацію, життєво, починаючи з березня місяця, український народ, разом з волонтерами, годував цю армію. Такі координаційні центри, логістичні центри, котрі годують і підтримують армію, існують і діють по сьогодні. Кілька таких існує в місті Тернополі і в Тернопільський області, вони охоплюють всі вікові категорії, молодь, батьки, дідусі і бабусі, всі працюють в ім'я перемоги України. І для нас є важливим, як ніколи, підтримати волонтерів і надати їм важливий статус, статус той, який дасть можливість їх визнати тими людьми, котрі працюють для України і в ім'я перемоги. Дякую.</p>
<p>&nbsp;</p>
<p align=center>Веде засідання Перший заступник Голови Верховної Ради України ПАРУБІЙ А.В.</p>
<p>&nbsp;</p>
<p>ГОЛОВУЮЧИЙ. Будь ласка, від "Народного фронту" Олена Масоріна. Прошу включити мікрофон.</p>
<p>&nbsp;</p>
<p>16:38:16</p>
<p>МАСОРІНА О.С.</p>
<p>Масоріна Олена, фракція "Народний фронт", засновник Фонду допомоги армії.</p>
<p>Власне, дійсно волонтери стикаються з великою кількістю бюрократичних перепонів у своїй діяльності. Разом з тим, в цьому законі ми маємо подумати не тільки про волонтери, а власне про благодійника, про того, хто надає цю допомогу. Тому що, на жаль, є певні зловживання стосовно надання волонтерської допомоги.</p>
<p>Крім того, мова йде про чіткий контроль і звітність перед благодійниками, які, власне, надають допомогу волонтерам, волонтери її акумулюють і передають її туди, де вона потрібна. Крім того, звичайні є волонтери, які допомагають в зоні АТО, і такі волонтери мають бути захищені, вони мають бути застраховані, тому що вони мають досягти певного віку, тому що їх робота пов'язана з ризиком для життя. Тому фракція "Народний фронт" підтримує&nbsp; цей закон за основу…</p>
<p>&nbsp;</p>
<p>ГОЛОВУЮЧИЙ. Прошу дати закінчити.</p>
<p>&nbsp;</p>
<p>16:39:32</p>
<p>МАСОРІНА О.С.</p>
<p>Ми його доопрацюємо і подамо в цілому, і разом з тим, громадські організації, які приймали участь в розробці цього закону і які ще хочуть внести певні правки разом з народними депутатами. Дякую.</p>
<p>&nbsp;</p>
<p>ГОЛОВУЮЧИЙ. Дякую вам. До речі, є і пропозиції від комітету, щоб, власне, прийняти тільки в першому читанні і в цілому. Від "Всеукраїнського об'єднання "Батьківщина", включіть, будь ласка,&nbsp; мікрофон. Вже включений.</p>
<p>&nbsp;</p>
<p>16:40:00</p>
<p>ЄВТУШОК С.М.</p>
<p>Сергій Євтушок, Рівненщина, "Батьківщина". Шановні колеги! Дійсно, в Україні настав час, коли потрібно впорядкувати законодавчу базу всіх благодійників, або суб'єктів благодійної діяльності. Власне кажучи, філантропія вже давно бере свій початок ще з давніх часів, а ми ще не можемо привести наше законодавство до цивілізованих країн. Якщо це стосується волонтерів, то, власне кажучи, тут взагалі ситуація дуже і дуже складна, бо безпрецедентний випадок, коли в Україні з'являється під час агресії війни більше мільйона волонтерів. Я б говорив про те, що це не тільки ті люди, котрі забезпечують і одягом наших військових і харчами. А говорив би про тих, які ціною власного життя, ризикуючи власним життям виводять із… виносять наших хлопців, які вже померли і дають можливість належним чином поховати їх…</p>
<p>&nbsp;</p>
<p align=center>Веде засідання Голова Верховної Ради України ГРОЙСМАН В.Б.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; прошу дайте закінчити.</p>
<p>&nbsp;</p>
<p>ЄВТУШОК С.М. Тому фракція "Батьківщина" просить також розглянути сьогодні в першому читанні напрацювати з волонтерами нормальну дорожню карту,&nbsp; підготуватися і ухвалити в другому читанні. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Добре, добре, шановні колеги,&nbsp; так ми говорили і з доповідачем. Шановні друзі, всі висловилися з цього приводу, важливий надзвичайно закон. Ми зараз, я би просив запросити депутатів до зали Верховної Ради, зараз ми будемо голосувати цей законопроект, але проголосуємо його в першому читанні, за основу в першому читанні. Далі, я поставлю на голосування щодо скороченої процедури підготовки до другого читання і на наступний тиждень ми його ухвалимо так, щоб врахувати всі необхідні позиції. Домовились?</p>
<p>Я вношу на голосування законопроект (реєстраційний номер 1855) проект Закону … (1408), я перепрошую. Реєстраційний номер 1408, проект Закону про внесення змін до Закону про внесення змін до деяких законів України щодо волонтерської діяльності з пропозицією комітету, прийняти його за основу. Шановні колеги, готові голосувати?</p>
<p>&nbsp;</p>
<p>ГОЛОСИ ІЗ ЗАЛУ. Да.</p>
<p>&nbsp;</p>
<p>ГОЛОВУЮЧИЙ. Ставлю на голосування: за основу (реєстраційний номер 1408). Прошу підтримати, прошу голосувати, (1408) за основу.</p>
<p>&nbsp;</p>
<p>16:42:54</p>
<p>За-294</p>
<p>Шановні колеги, за пропозицією комітету і доповідача я ставлю пропозицію на голосування щодо підготовки до другого читання за скороченою процедурою. Прошу голосувати. Прошу підтримати щодо скороченої процедури розгляду підготовки до другого читання, перепрошую.</p>
<p>&nbsp;</p>
<p>16:43:26</p>
<p>За-271</p>
<p>Рішення прийнято. <i>(Оплески)</i></p>
<p>Будь ласка, на ваш розгляд вноситься проект Закону про військово-цивільні адміністрації (реєстраційний номер 1855). Теж є пропозиція розглянути його за скороченою процедурою. Я ставлю на голосування питання щодо розгляду даного законопроекту за скороченою процедурою Прошу голосувати, шановні колеги, щодо розгляду за скороченою процедурою.</p>
<p>&nbsp;</p>
<p>16:44:02</p>
<p>За-220</p>
<p>Рішення прийнято.</p>
<p>Будь ласка, запрошую до слова народного депутата України доповідача Луценка Юрія Віталійовича. Луценко Юрій Віталійович, прошу доповідайте. Співдоповідає голова комітету Пашинський Сергій Володимирович. Військово-цивільні адміністрації. Прошу.</p>
<p>&nbsp;</p>
<p>16:44:31</p>
<p>ЛУЦЕНКО Ю.В.</p>
<p>Шановні колеги, до вашої уваги пропонується законопроект, який викликаний особливою ситуацією на українському Донбасі. Як відомо, більшість звільнених територій перебувають під надійним контролем &nbsp;українських Збройних Сил та українських державних органів влади. Проте є проблеми із виконанням державних функцій, пов'язані з тим, що частина депутатів обласної, наприклад Луганської ради, взагалі не збирається рада, районних рад, селищних рад, міських рад, сільські голови тощо, на жаль, не виконують покладених на них законом функцій.</p>
<p>У зв'язку з цим було розроблено Закон України "Про військово-цивільні адміністрації". Цей закон підтримується коаліцією і передбачає в звільнених районах Донецької та Луганської областей можливості покладання функцій тимчасово відсутніх представницьких органів місцевого самоврядування на органи державної адміністрації, які мають право призначати на вакантні посади місцевого самоврядування цивільних або військових осіб. У зв'язку з цим буде врегульовано право, наприклад, обласної луганської адміністрації на встановлення блокпостів і порядок їх перетинання, на режим торгівлі підакцизними товарами в прифронтовій зоні , на зміщення, на прийняття бюджету відсутньої обласної адміністрації рішенням, обласної ради, рішенням обласної адміністрації; заміщення відсутнього сільського голови на цивільну або військову особу. Таким чином, ми, автори цього законопроекту і профільний комітет, вважаємо, що буде забезпечено порядок і державний устрій на українській території Донбасу.</p>
<p>&nbsp;</p>
<p>ГОЛОВУЮЧИЙ. Прошу, дайте завершити.</p>
<p>&nbsp;</p>
<p>ЛУЦЕНКО Ю.В. Хочу окремо звернути увагу, що до цього законопроекту я не бачив жодних зауважень, крім однієї: дехто каже про можливість зловживань землею, коли її будуть виділяти не ради, а адміністрації. Колеги, всі претенденти на землю під Дебальцевим, Красним Лиманом і іншими територіями можуть бути спокійними: їх охороняють Збройні Сили України.</p>
<p>Будь ласка, від імені обох губернаторів, Збройних Сил, місцевого самоврядування прошу вас підтримати цей законопроект в першому читанні і в цілому. Якщо життя покаже деякі неточності, ми її поправимо. Будь ласка, прийміть державницьке давноочікуване рішення. Дякуємо.</p>
<p>&nbsp;</p>
<p>ГОЛОВУЮЧИЙ. Дякую, Юрій Віталійович. Будь ласка, Іван Вінник. Від комітету профільного.</p>
<p>&nbsp;</p>
<p>16:47:38</p>
<p>ВІННИК І.Ю.</p>
<p>Від комітету доповідь. Шановні колеги, на комітеті ми розглянули законопроект 1855 про військово-цивільні адміністрації. І хотів зазначити, що це надзвичайно важливий законопроект, тому що ми впевнені, що війна врешті-решт закінчиться, і в нас буде багато територій, де місцеві органи самоврядування саморозпустилися. І немає кому виконувати повноваження виконавчої гілки влади. Ні тарифи встановлювати, ні забезпечувати лікарні, ні забезпечувати школи, ні забезпечувати харчування в наших дитячих садочках.</p>
<p>Тому військово-цивільні адміністрації можуть утворюватися відповідним рішенням Президента України. Керівник військово-цивільної адміністрації призначається Радою національної безпеки та оборони України. У тому числі військово-цивільні адміністрації, їм повноваження будуть надані, вони будуть призначати вибори місцеві, які будуть відбуватися на звільнених територіях. І я вважаю, що це дуже буде символічно, якщо ми сьогодні цей закон приймемо конституційною більшістю. Таким чином, Верховна Рада чітко вкаже, що Україна буде відновлювати всі окуповані території. Незабаром вони будуть звільнені від російських окупантів-агресорів. Прошу підтримати цей законопроект і проголосувати його як закон в цілому. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, два – "за", два – "проти". Запишіться, будь ласка.</p>
<p>Прошу, Єгор Фірсов, "Блок Петра Порошенка".</p>
<p>&nbsp;</p>
<p>16:49:23</p>
<p>ФІРСОВ Є.П.</p>
<p>Уважаемые коллеги, здесь Юрий Витальевич обозначил по сути все основные аргументы данного законопроекта. Я подчеркну, наверное, только практическую плоскость. Сейчас есть ряд городов, особенно прифронтовых городов, – Авдеевка, Красногоровка, Марьянка, – в которой сейчас сидят без света, без воды, без тепла. И исполнять реальные как бы…, разрешать их проблемы по сути некому, отсутствуют местный совет, отсутствуют мэры городов. Поэтому этот законопроект очень важен для того, чтобы мы вообще сформировали там хоть какую-то власть для решения тех вопросов, которые сейчас накопились в Донецкой и Луганской областях.&nbsp;Прошу поддержать за основу и в цілому.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, Олег Березюк, "Самопоміч".</p>
<p>&nbsp;</p>
<p>16:50:17</p>
<p>БЕРЕЗЮК О.Р.</p>
<p>Олена Сотник, будь ласка, передайте.</p>
<p>&nbsp;</p>
<p>16:50:23</p>
<p>СОТНИК О.С.</p>
<p>Шановні колеги! Ми в цілому підтримуємо даний законопроект і також вважаємо за необхідне відновлення влади на даних територіях. Проте маємо ряд зауважень щодо тексту для того, щоб привести у відповідність три основних критерія: це перший критерій – територіальності, другий критерій – строковості даного законопроекту і третій критерій – відносно повноважень тих органів, які будуть утворюватися, саме військових адміністрацій.</p>
<p>У зв'язку з цим є консенсус з яким ми до вас звертаємося. Або ми його приймаємо за основу і потім за скороченою процедурою ці поправки вносимо, або ми вносимо ці поправки зараз з голосу і тоді можемо голосувати в цілому, але з нашими поправками.</p>
<p>&nbsp;</p>
<p>ГОЛОВУЮЧИЙ. Будь ласка, Сергій Власенко.</p>
<p>&nbsp;</p>
<p>16:51:11</p>
<p>ВЛАСЕНКО С.В.</p>
<p>Дякую. Шановні колеги, я би ще раз радив не прикриватися війною під час порушення української Конституції. На жаль, цей закон є великим, комплексним, там вводяться нові, невідомі українському… українській юридичній думці якісь інституції.</p>
<p>Нам пропонують цей закон зразу прийняти в першому читанні і в цілому – це з одного боку. З другого боку. Я звертаю увагу Голови Верховної Ради. Володимире Борисовичу! Я звертаю вашу особисту увагу на те, що Комітет з питань місцевого самоврядування був практично відлучений від питання розгляду законопроекту, який розглядає питання скасування повноважень органів місцевого самоврядування на окупованих територіях.</p>
<p>При цьому, я ще раз кажу, проблема дійсно існує. Те що говорять колеги, я про те, що не має Луганської облради, не має різного рівня районних рад, - це абсолютно очевидно. Але я хочу нагадати нашим колегам, що поки що, поки що існує стаття 143 української Конституції, яка чітко визначає<a name=Temp></a> повноваження місцевих органів влади, - це по-перше.</p>
<p>По-друге, дійсно,&nbsp; єдиним способом&nbsp; передачі будь-яких повноважень місцевих органів влади передбачає&nbsp; Закон про воєнний стан. І все. Інших виключень законодавство&nbsp; не містить. Тому цей закон можливо прийняти в першому читанні, але його треба кардинально доопрацьовувати. І, насправді, я не&nbsp; бачу можливості зараз з голосу якісь вносити&nbsp; частково поправки, перепоправки, які ніхто не бачив, про які ніхто нічого не знає.</p>
<p>Тут сказали, що&nbsp; немає негативних висновків. Є&nbsp; негативний висновок&nbsp; Науково-експертного управління,&nbsp; який опублікований на сайті Верховної Ради і який є достатньо ґрунтовним і абсолютно зрозумілим для будь-якого&nbsp; правника першого курсу. А відтак як компроміс можна прийняти цей законопроект у першому читанні, але&nbsp; не&nbsp; більше того. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка.&nbsp;&nbsp; Олена Шкрум, будь ласка,&nbsp; "Батьківщина".</p>
<p>&nbsp;</p>
<p>16:53:30</p>
<p>ШКРУМ А.І.</p>
<p>Колеги, дуже дякую, ну по-перше, дійсно, я погоджуюсь з тим, що вже було сказано моїм колегою, але у мене принципово інше важливе зауваження. Не можна&nbsp; робити&nbsp; правильні&nbsp; речі неконституційним способом.</p>
<p>Наприклад, наразі у нашому Комітеті з держбудівництва і місцевого самоврядування вже розглядається законопроект&nbsp; про особливий порядок здійснення&nbsp; окремих&nbsp; повноважень органів місцевого самоврядування на період&nbsp; проведення АТО&nbsp; в Донецькій і Луганській областях (№ 1529), який дуже-дуже сильно захищав пан Москаль.&nbsp;&nbsp; І ми повинні&nbsp; розуміти,&nbsp; от у&nbsp; мене є порівняльна таблиця&nbsp; цих двох законопроектів. Вони&nbsp;&nbsp; багато в чому один одного повторюють, але при цьому перший&nbsp; він це робить в конституційних межах і він є&nbsp; набагато кращий.&nbsp; На жаль, те, що ми зараз робимо,&nbsp; ми просто використовуємо таку юридично-законодавчу&nbsp; вакханалію, плодимо закони, які&nbsp; є неконституційними і не відповідають положенням Конституції. Про це&nbsp; говорить і Науково-експертне управління.</p>
<p>І, дійсно,&nbsp; по-перше, треба зупинитися і розробити один закон.</p>
<p>А, по-друге, треба все ж таки&nbsp; робити це в&nbsp; конституційний спосіб. І в жодному разі ми не можемо це підтримувати за основу і в цілому, лише в першому читанні&nbsp; з дуже серйозним доопрацюванням.</p>
<p>&nbsp;</p>
<p>ГОЛОВУЮЧИЙ. Ви&nbsp; взяли два ідентичних слова від однієї фракції.</p>
<p>Будь ласка,&nbsp; Ігор&nbsp; Мосійчук,&nbsp; Радикальна партія.&nbsp;&nbsp; Прошу, пане &nbsp;Ігор.</p>
<p>&nbsp;</p>
<p>16:54:46</p>
<p>МОСІЙЧУК І.В.</p>
<p>Шановні колеги, цей законопроект треба було приймати в травні минулого року. В травні минулого року необхідно було зрадників, які зрадили Батьківщину і є депутатами місцевих рад Луганської і Донецької області кидати за грати, необхідно було вводити військово-цивільні адміністрації. Цей закон – це закон вчорашнього дня, який необхідно приймати негайно, приймати в цілому, тому що зараз ми даємо зрадникам далі на Донбасі будь-що робити. Ті, хто зараз намагається використати юридичну казуїстику, нехай вони поїдуть і поспілкуються з радами в Мар'янці, в Волновасі, вони не знайдуть цих рад, не знайдуть нікого і громадяни знайти не можуть. Ми вакханалію не можемо допускати на Донбасі. Тому введення військово-цивільних адміністрацій на часі і наша фракція закликає однозначно голосувати за основу в цілому цей законопроект. Це один з елементів того військового стану, про який тут багато, хто говорить. Так давайте хоч цей інструментарій зараз приймемо і дамо нашим військовим захисникам, всім тим, хто протистоїть ворогу і окупанту на Донбасі. Слава Україні!</p>
<p>&nbsp;</p>
<p>ГОЛОВУЮЧИЙ. Я прошу надати слово спочатку Івану Віннику одну хвилину, потім - Ірина Геращенко.</p>
<p>&nbsp;</p>
<p>16:56:34</p>
<p>ВІННИК І.Ю.</p>
<p>Всім критикам законопроекту, хотів би зазначити 3 тези.</p>
<p>Перша. Військово-цивільні адміністрації утворюються у разі нескликання сесії відповідної районної обласної ради і встановленому законом України порядку. Перше. Тобто є чітка кваліфікуюча ознака, коли це треба вводити. Щодо необхідності виконання повноважень покладених на виконавчу владу, я думаю. ні в кого не викликає сумнівів, що їх треба виконувати.</p>
<p>І остання. Військово-цивільні адміністрації автоматично припиняють свої повноваження як тільки будуть проведені відповідні легітимні вибори відповідного &nbsp;органу &nbsp;самоврядування, &nbsp;які, &nbsp;власне, &nbsp;і&nbsp; &nbsp;&nbsp;&nbsp;&nbsp;&nbsp;&nbsp; &nbsp;організують ці військово-цивільні організації. Як ви, шановні колеги, плануєте відновлювати території, якщо ви не даєте можливості виконавчій владі, створеній&nbsp; у такий спосіб, там працювати? Дякую.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, Ірина Геращенко.</p>
<p>&nbsp;</p>
<p>16:57:33</p>
<p>ГЕРАЩЕНКО І.В.</p>
<p>Шановні колеги, я хочу зараз виступити перед вами як Уповноважений Президента з питань врегулювання ситуації на сході. Я хочу нагади, як ще півроку тому критикували так само пропозиції пана Москаля відносно того, щоби так само з певним порушенням тих регламентів, які існують в нашому законі, перекроїти певні наші адміністративні одиниці і передати одні міста іншим, щоб люди почали отримувати зарплату. Але ми прийняли це рішення і тим самим допомогли десяткам тисяч людей отримувати зарплату. І зараз я закликаю до сесійної зали, де сидять теоретики все-таки, почути пана Москаля, який щодня в цій ситуації намагається вирішити ключові питання і проблеми, які не виписані в наших законах, і допомогти йому в цьому. Якщо ми побачимо, що цей закон чимось там недосконалий, доопрацюємо. Але сьогодні його потрібно його прийняти за основу і в цілому для того, щоби дати механізм Москалю і Кіхтенку, які в надзвичайно важких умовах там сьогодні, з сепаратистами мерами, дуже часто, які повтікали, сам-на-сам вирішують проблеми своїх міст. І це питання сьогодні принципове для…</p>
<p>&nbsp;</p>
<p>ГОЛОВУЮЧИЙ. Дякую. Будь ласка, Артур Герасимов.</p>
<p>&nbsp;</p>
<p>16:58:51</p>
<p>ГЕРАСИМОВ А.В.</p>
<p>Артур Герасимов, "Блок Петра Порошенка".</p>
<p>Шановні колеги, я хочу звернути вашу увагу, що у прифронтовій полосі наразі вже військові допомагають нашим громадянам в забезпеченні життєдіяльності, саме життя розставило вже крапки над "і". Тому цей закон просто реалізує те, що в реальності вже існує. Тому закликаю вас проголосувати за цей закон за основу і в цілому, тому що він наразі конче необхідний нашій Донецькій і Луганській області. Дякую.</p>
<p>&nbsp;</p>
<p>ГОЛОВУЮЧИЙ. Степан Барна, будь ласка.</p>
<p>&nbsp;</p>
<p>16:59:27</p>
<p>БАРНА С.С.</p>
<p>Степан Барна, "Блок Петра Порошенка".</p>
<p>Шановні друзі! Я в першу чергу звертаюся до тих депутатів, котрі напевно відвідували чи перебували в зоні антитерористичної операції і безпосередньо були в умовах бойових дій.</p>
<p>Ви напевно знаєте,&nbsp; з&nbsp; якими проблемами стикаються органи місцевого самоврядування, ви напевно знаєте, як функціонує&nbsp; там виконавча влада, ви напевно знаєте, як вирішуються там проблеми людей, більше я скажу, що кожна проблема має величезний обсяг невдоволення серед людей. Якщо ви хочете&nbsp;&nbsp;&nbsp; допомогти вирішити ці проблеми, а особливо&nbsp; ті хто був, чи є, чи був раніше депутатом&nbsp; місцевих рад, він прекрасно знає, що&nbsp; без рішень органів місцевих рад не приймається жодне рішення, котре стосується вирішення нагальних проблем соціального забезпечення людей. То прекрасно знаєте, що органів&nbsp; місцевого самоврядування в Донецькій області, і Луганській областях немає.</p>
<p>&nbsp;</p>
<p align=center>Веде засідання Перший заступник Голови Верховної Ради України ПАРУБІЙ А.В.</p>
<p>&nbsp;</p>
<p>ГОЛОВУЮЧИЙ.&nbsp; Так,&nbsp; будь ласка, від "Народного фронту", прошу, слово Юрію Тимошенко.</p>
<p>&nbsp;</p>
<p>17:00:43</p>
<p>ТИМОШЕНКО Ю.В.</p>
<p>Шановні&nbsp; депутати від "Батьківщини", дуже дивна ваша позиція і незрозуміло за яку ви Батьківщину. Згадайте про те, що йде війна і&nbsp; згадайте, що ті люди, які зараз сидять&nbsp; без газу, без води і без світла не можуть чекати, поки&nbsp; ви там надумаєтесь.</p>
<p>А стосовно тої 148-ї статті, яку ви згадали,&nbsp; у мене ось Конституція відкрита і 148-ма&nbsp; стаття&nbsp;&nbsp; на разі тут, стосується&nbsp; Конституційного суду, а зовсім не того, про що ви говорили. Недавно ми були&nbsp; у Сєверодонецьку, особисто у пана Москаля&nbsp;&nbsp; і я його словам&nbsp; вірю більше, аніж вашим. І тому прошу підтримати цей закон і проголосувати за основу, і в цілому&nbsp; заради тих людей які там зараз так бідують.&nbsp; Дякую!&nbsp;&nbsp;</p>
<p>&nbsp;</p>
<p align=center>Веде засідання Голова Верховної Ради України ГРОЙСМАН В.Б.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Шановні колеги! Провели&nbsp; достатньо детальне обговорення і ні в кого не має сумніву, що цей закон потрібен. Але є певні неточності, які потрібно зараз було би&nbsp;&nbsp; уточнити. Тому я запрошую до слова Олену Сотник, "Самопоміч". Я прошу уважно вислухати пропозиції,&nbsp; шановні колеги.</p>
<p>&nbsp;</p>
<p>17:02:11</p>
<p>СОТНИК О.С.&nbsp;</p>
<p>Шановні колеги! Я прошу вашої уваги, тому що я буду&nbsp; в принципі, оголошувати з голосу ті поправки, які ми пропонуємо до даного закону. Тому прошу уважно послухати, щоб не було потім зауважень.</p>
<p>До статті 1 "Статус і призначення військових цивільних адміністрацій" додати територіальність, а саме військово-цивільні адміністрації, тимчасові державні органи, які діють на території Донецької та Луганської областях, у складі антитерористичного центру при Службі безпеки України і призначені для забезпечення дії Конституції та законів України, забезпечення безпекою нормалізації життєдіяльності населення, правопорядку, участі у протидії диверсійним проявам і терористичним атакам, недопущення гуманітарної катастрофи в районі проведення антитерористичної операції.</p>
<p>Далі. У статті 4 "Повноваження військових цивільних адміністрацій". Пункт 12 викласти у редакції "здійснення управління майном, яке перебуває у комунальній власності відповідної територіальної громади, крім вирішення питань відчуження, у тому числі і шляхом приватизації комунального майна та надання комунального майна в оренду на строк понад один рік".</p>
<p>Далі. Пункт 27 "Вирішення, відповідно до закону, питання регулювання земельних відносин, крім вирішення питання відчуження з комунальної власності земельних ділянок та надання таких земельних ділянок в оренду на строк понад один рік".</p>
<p>28-й. "Вирішення, відповідно до закону, питання про надання дозволу на спеціальне використання природних ресурсів місцевого значення строком не більше одного року,&nbsp; а також скасування такого дозволу".</p>
<p>З пункту 34 виключити слова "всеукраїнських референдумів".</p>
<p>Далі. До прикінцевих положень…</p>
<p>&nbsp;</p>
<p>ГОЛОВУЮЧИЙ. Прошу, включити, завершити.</p>
<p>&nbsp;</p>
<p>СОТНИК О.С.&nbsp; &nbsp;Стаття 7 "Прикінцеві та перехідні положення".</p>
<p>Пункт 2. Цей закон втрачає чинність через один рік з дня його опублікування, строк дії цього закону може бути продовжений на підставі Указу Президента України, затвердженого Верховною Радою України.</p>
<p>Цей закон втрачає чинність у випадку введення в Україні, або в окремих її місцевостях правового режиму воєнного стану чи оголошення стану війни. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Юрій Левченко, потім Ірина Геращенко.</p>
<p>&nbsp;</p>
<p>17:05:04</p>
<p>ЛЕВЧЕНКО Ю.В.</p>
<p>Левченко, ВО "Свобода". Товариство, ми будемо підтримувати цей закон, але є одна суттєве але, замість того, щоб ввести воєнний&nbsp; стан, який би врегулював всі відповідні проблеми одним законом, одним указом всі проблеми були б вирішені. Ми сьогодні приймаємо масу недосконалих, не доопрацьованих, сирих законів, які розбалансовують систему управління країною. Для чого? Для чого, чому просто-на-просто не ввести&nbsp; воєнний стан. От навіть цей закон, ми змушені його підтримати, бо ви не хочете воєнний стан вводити, але тут же ж маса не доопрацювань, не визначено в яких випадках створюється військово-цивільна адміністрація, не визначені конкретні повноваження військово-цивільних адміністрацій. Не визначено, навіть, яким чином юридична особа цивільної адміністрації такої створюється, або скасовується, всього цього не прописано. Тобто так, закон потрібен тому що немає воєнного стану, так введіть воєнний стан і не потрібно буде оцей бардак влаштовувати. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Шановні народні депутати!&nbsp; Я прошу зайняти свої місця, Шановні народні депутати, я прошу зайняти свої місця, ми вже достатньо обговорили цей законопроект і я думаю, що в актуальності його немає ні в кого сумніву. І з огляду на ті пропозиції, які щойно були внесені Оленою Сотник ми можемо голосувати його за основу і в цілому. Тому…</p>
<p><i>(Шум в залі)</i></p>
<p>Шановні колеги! Прошу займати свої місця, є пропозиція від фракції коаліції підтримати даний законопроект за основу і в цілому з врахуванням пропозицій, які оголосила народний депутат Олена Сотник. "Самопоміч".</p>
<p>Шановні колеги! Ставлю на голосування законопроект&nbsp; (номер реєстраційний 1855) проект Закону про військово-цивільні адміністрації за основу і в цілому з урахуванням пропозицій, які оголошені з трибуни Верховної Ради народним депутатом України Оленою Сотник, "Самопоміч". Прошу голосувати за основу і в цілому з поправками, які були оголошені. Прошу голосувати за основу і в цілому.</p>
<p>&nbsp;</p>
<p>17:07:49</p>
<p>За-276</p>
<p>Дивіться, 276. Рішення прийнято.</p>
<p>Дякую всім народним депутатам, що ви знайшли формулу прийняття цього рішення. Дякую, шановні колеги.</p>
<p>Наступний&nbsp; законопроект (реєстраційний номер 1889), проект Закону про внесення змін до деяких законів України щодо посилення застосування санкцій до ліцензіатів за порушення законодавства про телебачення і радіомовлення, (реєстраційний номер 1889), а також (1889-1). Доповідач –&nbsp; голова Комітету з питань свободи слова Сюмар Вікторія Петрівна.</p>
<p>Перед тим є пропозиція щодо розгляду даного законопроекту за скороченою процедурою. Ставлю на голосування розгляд даного законопроекту за скороченою процедурою, прошу визначатися щодо розгляду даного законопроекту за скороченою процедурою.</p>
<p>&nbsp;</p>
<p>17:08:52</p>
<p>За-207</p>
<p>Рішення прийнято. Дякую.</p>
<p>Так, прошу, будь ласка, доповідач.</p>
<p>&nbsp;</p>
<p>17:09:09</p>
<p>СЮМАР В.П.</p>
<p>Шановні колеги, до вашої уваги пропонується проект Закону про внесення змін до деяких законів України про посилення застосування санкцій до ліцензіатів за порушення законодавства про телебачення і радіомовлення. Законопроект, я розкажу історію цього законопроекту.</p>
<p>Фактично після того, як рік триває агресія Росії, український регулятор, який призначається в тому числі і нашим українським парламентом – 4 члени і 4 члени – Президентом України виявився абсолютно неефективним у протидії інформаційній загрозі, яка йде з боку Російської Федерації. Фактично сьогодні Нацрада має дуже мало в себе інструментів, які дають можливість впливати на телеканали. І ці інструменти надзвичайно жорсткі. Перше інструмент – це попередження. Друге попередження – це можливість забирати ліцензії.</p>
<p>Цим законопроектом пропонується лібералізувати цю систему і зробити Нацраду більш ефективною і швидкою, але не з такими жорсткими повноваженнями. Тобто йдеться про те, що Нацрада тепер може застосовувати штрафи, чітко визначені: у розмірі 5, 10 і 15 відсотків. І якщо ми з вами мали ситуацію, коли, дуже конкретну, коли "Еспресо.TV" фактично дали попередження за трансляцію виступу Путіна, який мав суспільну значимість (щоб люди розуміли, про що йшлося), ви знаєте історію з "Інтером": вони так само отримали попередження, - то в такому разі вони могли би застосувати механізм штрафів, а не попередження. Більш швидка, гнучка і більш ліберальна система.</p>
<p>Те, що ми говорили із представниками телеканалів, вони цілковито на цю систему згодні, і вона абсолютно є європейською, застосовується в цілій низці європейських країн.</p>
<p>Нацрада нам запропонувала можливість також позбавляти ліцензії на 6 місяців телерадіоорганізації в цьому проекті, але ми цю норму зняли і пропонуємо в законопроекті, що лише після подання до суду, як це, в принципі…</p>
<p>&nbsp;</p>
<p>ГОЛОВУЮЧИЙ. Прошу, дайте завершити.</p>
<p>&nbsp;</p>
<p>СЮМАР В.П. Я ще від комітету.</p>
<p>Аби не було ніяких різночитань, я прошу, зараз для стенограми я зачитую про те, що Національна рада у випадках, передбачених законодавством, що регулює питання запровадження надзвичайного, особливого та воєнного стану, а також порядок проведення на території України антитерористичних операцій, може ухвалити рішення та невідкладно звернутися з відповідним позовом до суду про тимчасове зупинення дії ліцензії телерадіоорганізації, провайдера програмної послуги про тимчасову заборону. Це норма 6-1, викласти її тільки в такій редакції, щоб не було ніяких різночитань.</p>
<p>Законопроект комітет одноголосно пропонував схвалити за основу і в цілому. Ні, перепрошую, був один голос "Опоблоку" проти.</p>
<p>За основу, доопрацювати до другого читання і прийняти в цілому вже з пропозиціями. От власне кажучи, для нас це дає можливість державі у вигляді незалежного регулятора, який призначається парламентом і президентом, бути більш ефективним у захисті національного інформаційного простору України.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, запишіться: два – "за", два – "проти".</p>
<p>Будь ласка, "Народний фронт", народний депутат Бойко Олена Петрівна. Прошу.</p>
<p>&nbsp;</p>
<p>17:13:07</p>
<p>БОЙКО О.П.</p>
<p>Олена Бойко, "Народний фронт". Прошу передати Сергію Висоцькому слово.</p>
<p>&nbsp;</p>
<p>ГОЛОВУЮЧИЙ. Будь ласка, Сергій Висоцький. "Народний фронт".</p>
<p>&nbsp;</p>
<p>17:13:19</p>
<p>ВИСОЦЬКИЙ С.В.</p>
<p>Сергій Висоцький, "Народний фронт", група "Самооборони Майдану". Хотілося б підтримати законопроект Вікторії Петрівни Сюмар. Ми розглядали це на комітеті. Я – заступник Комітету з питань свободи слова на інформаційної політики. На жаль, інструментарій, яким володіє зараз Нацрада та влада в цілому щодо протидії російській агресії в медіа-сфері, він недосконалий. Тому посилення цього інструментарію може сприяти ситуації, в якій ми зможемо більш рішуче протидіяти цій агресії.</p>
<p>Ми бачимо, що на гібридній війні журналіст часто заподіє найбільш навіть жахливий урон, аніж "Гради" чи артилерія, чи навіть там гвинтівки якісь. Ми бачимо, що російські журналісти та російські медіа-контент, медіа-продукт виступає фактично зброєю, яку Російська федерація використовує проти України. Тому нам потрібно посилити відповідальність телерадіокомпаній перед регулятором. Нам потрібно надати регулятор повноважень задля того, щоб він міг впливати на телерадіокомпанії щодо формування їх інформаційної політики щодо бойових дій та агресії Росії, та окупації Росією Криму. Щоб ми не були і не бачили в ефірах телерадіокомпаній якихось заяв про те, що референдум в Криму був легітимний, що там у нас якась громадянська війна йде на сході та таке інше. Тому я прошу зал підтримати цей &nbsp;законопроект і дякую вам.</p>
<p>&nbsp;</p>
<p>ГОЛОВУЮЧИЙ. Дякую. Народний депутат Агафонова, "Блок Петра Порошенка".</p>
<p>&nbsp;</p>
<p>17:14:51</p>
<p>АГАФОНОВА Н.В.</p>
<p>Шановні колеги! Шановний Головуючий! Шановний автор законопроекту!</p>
<p>Згідно… Я згодна з багатьма положеннями законопроекту, але хотіла б уточнити одне спірне положення, яке було зачитано автором під стенограму.</p>
<p>Відповідно до тексту, який був зачитаний, Національна рада може прийняти рішення про зупинення і звернутися до суду – це дві окремих дії.</p>
<p>Як юрист я хочу сказати, що тут в нас, ну цілком ситуація складається, коли Нацрада має прийняти рішення… може прийняти рішення про зупинку, про тимчасове зупинення ліцензії каналу.</p>
<p>В зв'язку з цим в мене є пропозиція, під стенограму, по іншому викласти це положення, а саме, що все, що було зачитано автором… Зараз, секунду. Національна рада у випадках передбачених законом, законодавством, що регулює питання запровадження надзвичайного, особливого та воєнного стану, у тому числі порядок проведення на території України антитерористичних операцій, а також законодавством, що регулює порядок проведення виборів Президента України, народних депутатів та виборів до органів місцевого самоврядування, референдумів, може звернутися до суду з відповідним позовом про тимчасове зупинення дії ліцензії телеорганізації, провайдера програмної послуги про тимчасово заборонену ретрансляцію телерадіопрограм.</p>
<p>Ця норма чітко визначає, що у Нацради не має повноважень самостійно призупиняти ліцензію каналу і тільки вона може звернутися до суду з відповідним позовом. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, Вікторія Сюмар. Зразу відкоментуйте.</p>
<p>&nbsp;</p>
<p>17:16:39</p>
<p>СЮМАР В.П.</p>
<p>Значить, колеги, наша принципова позиція, без рішення суду ніякого позбавлення ліцензії бути не може. Ми абсолютно згодні з тим, що було щойно зачитано для… Ви викинули два слова, це абсолютно приймається.</p>
<p>&nbsp;</p>
<p>ГОЛОВУЮЧИЙ. Значить, ми тоді будемо голосувати з цією поправкою, яку оголосила народний депутат Агафонова.</p>
<p>Дякую. Будь ласка, Юрій Павленко, "Опозиційний блок".</p>
<p>&nbsp;</p>
<p>17:16:56</p>
<p>ПАВЛЕНКО Ю.О.</p>
<p>Шановний Володимир Борисович! Шановні народні депутати!</p>
<p>Ну насамперед викликає подив, яким чином даний&nbsp; законопроект потрапив сьогодні у порядок денний, так як його потрапляння і розгляд&nbsp; є, на нашу думку, порушенням Закону&nbsp; про Регламент, тому що&nbsp; законопроект&nbsp; зареєстрований лише&nbsp; 30 січня&nbsp; і наданий народним депутатам тільки сьогодні.&nbsp; Таким чином&nbsp; депутати народні позбавлені конституційного права про можливість внесення альтернативних&nbsp; законопроектів.</p>
<p>По-друге, не дивлячись на це внесений,&nbsp; Володимире Борисовичу,&nbsp;&nbsp; внесений альтернативний&nbsp; законопроект&nbsp; 1889-1. Але&nbsp; не дивлячись на вимогу Закону про&nbsp; Регламент&nbsp; він&nbsp; не розглядається разом з цим законопроектом.</p>
<p>Наступне.&nbsp; На жаль, Комітет так само&nbsp; свободи слова, як член комітету хочу засвідчити, теж не розглядав в повній мірі&nbsp; цей законопроект. Було виділено лише&nbsp; 7 хвилин на його розгляд.</p>
<p>І по суті законопроекту&nbsp; теж є дуже багато&nbsp; зауважень, крім тих, які вже були висловлені&nbsp; щодо позбавлення ліцензії. Так само, на нашу думку, цей законопроект&nbsp; є реальним наступом на свободу слова, незалежну діяльність засобів масової інформації, несе реальну загрозу інформаційній безпеці країни, а також&nbsp; може підірвати євроінтеграцію країни, так як&nbsp; положення&nbsp;&nbsp; даного законопроекту суперечать і Європейській конвенції з прав людини, і тут є порушення права людини на інформацію, Рекомендаціям Парламентської асамблеї Ради Європи, Рекомендаціям Ради Європи щодо&nbsp; роботи&nbsp; медіа в кризові часи, цілої низки інших законів, включаючи і Конституцію України.</p>
<p>Крім того,&nbsp; в&nbsp; законі є цілий ряд безглуздостей, зокрема…</p>
<p>&nbsp;</p>
<p>ГОЛОВУЮЧИЙ.&nbsp; 10 секунд.&nbsp; Завершуйте.&nbsp;</p>
<p>&nbsp;</p>
<p>17:19:09</p>
<p>ПАВЛЕНКО Ю.О.</p>
<p>Тому наша позиція, що&nbsp; даний законопроект&nbsp; має бути знятий&nbsp; з розгляду, направлений на доопрацювання з тим, щоб цей законопроект&nbsp; відповідав&nbsp; і національному, і міжнародному законодавству і не порушував…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка,&nbsp; народний депутат&nbsp; Мосійчук, Радикальна партія, потім Микола Томенко і&nbsp; Юрій Соловей.</p>
<p>&nbsp;</p>
<p>17:19:29</p>
<p>МОСІЙЧУК І.В. Прошу передати слово Андрію Лозовому.</p>
<p>&nbsp;</p>
<p>17:19:56</p>
<p>ЛОЗОВОЙ А.С.</p>
<p>Можна? Андрій Лозовий, Радикальна партія Ляшка. Йде війна і, що якщо ми прагнемо здобути у ній перемогу, то ми повинні воювати на чотирьох фронтах: безпосередньо бойовому, економічному, міжнародному, інформаційному. Ми маємо дуже сильного ворога, зокрема в інформпросторі. Московська пропагандистська машина надзвичайно потужна і має абсолютно чітке лобі в більшості ЗМІ в Україні, має підкуплених журналістів, має бізнес партнерів серед власників каналів, сайтів, газет і так далі. І безумовно потрібна сувора державна регуляція інформаційного простору, інакше ми ніколи не виграємо цю війну.</p>
<p>З іншої сторони, конкретно цей законопроект не вирішує проблему, по-перше, абсолютно розмиті формулювання. Що це таке, коли можна позбавити канал ліцензії за заклики до захоплення влади. Наприклад, Радикальна партія Ляшка прагне захопити владу, щоб вибити звідси москалів і навести порядок на своїй землі. Так що треба позбавляти ліцензії той канал, який нам дасть можливість показати. Вирішити проблему можна тільки радикальним шляхом, тому що йде війна. Всі канали в Україні без винятку належать олігархам. Кожен олігарх, як хазяїн каналу, втручається в інформаційну політику. Ми бачимо відверті брудні замовлення на 1+1, ми бачимо пропаганду ватників на каналі "Інтер", ми бачимо абсолютно непаритетний розподіл точок зору на каналах ICTV та інших каналах олігарха Пінчука. Всі канали в Україні належать олігархам і до того часу поки так буде ніколи ми себе інформаційно не захистимо.</p>
<p>Тому наша позиція цей законопроект зняти з розгляду і ми ініціюємо на період війни націоналізацію всіх телеканалів. Слава Україні!</p>
<p>&nbsp;</p>
<p>ГОЛОВУЮЧИЙ. Микола Томенко.</p>
<p>&nbsp;</p>
<p>17:21:44</p>
<p>ТОМЕНКО М.В.</p>
<p>Шановні колеги, я хочу звернути увагу зараз на дуже серйозне питання, оскільки я не хотів, щоб ми на гумор переводили, цю відповідальну штуку, бо в мене складається враження, що оця жага все перерозподілити і забрати може привести до того, що ми в "прикінцевих положеннях" напишемо, що скасувати Угоду про асоціацію з Європейським Союзом, давайте напишемо.</p>
<p>Ну якщо ми руських хочемо закрити, то прийміть мій законопроект, де написано, що ретрансляція російських каналів здійснюється за короткою процедурою. А ви ж пишете проти українських каналів ви пишете. Не треба кричати, Юра, я краще знаю цей закон, чим ти. Тому, внесли один законопроект, де суду взагалі не було. Тепер вночі у п'ятницю написали про те, що нібито, значить, це одночасно. А тепер уже із трибуни нам говорять, що суду не буде. Ну, рєбята, не треба в масонський спосіб писати закони! Я вивчав масонські ложі, можу вам розказати.</p>
<p>Тому моя пропозиція: всі законопроекти медійні повинні писати не одна людина, не РНБО, не уряд, медійні закони повинні писати…</p>
<p>&nbsp;</p>
<p>ГОЛОВУЮЧИЙ. Завершуйте, будь ласка.</p>
<p>&nbsp;</p>
<p>ТОМЕНКО М.В. Медійні закони повинні писати експерти, повинні писати представники тих же каналів, бо вони учасники ринку в тому числі, повинні писати профспілки. І ми повинні розуміти, що ми тут забороняємо Путіна, а не ділимо канали від однієї групи до іншої. Тому в мене, Володимир Борисович, прохання до вас.</p>
<p>Не включати до порядку денного законопроекти, які написані за півгодини в коридорі, ну, якоюсь структури влади, і нас ґвалтувати, що ми повинні на наступний день прийняти. В&nbsp; нас люди чекають бюджет, чекають антикорупційні законопроекти,&nbsp; а не те, як хто хоче в кого забрати якийсь канал. Тому я думаю, що це треба доопрацювати радикально, змінити і заборонити ретрансляцію російських ганебних каналів, а нашим каналам допомагати робити український продукт. Якщо не будуть робити, будемо карати: попередження, друге попередження, і, відповідно, є право в Нацради забрати ліцензію. Але так, як це відповідно до чинного законодавства.</p>
<p>&nbsp;</p>
<p>ГОЛОВУЮЧИЙ. Хочу нагадати народним депутатам. З п'ятниці порядок денний роздано депутатам. В понеділок на Погоджувальній раді ми їх розглядали. По 1889 є висновок комітету, який щойно доповідала голова комітету, тому треба бути трошки стриманими.</p>
<p>Будь ласка, народний депутат Соловей.</p>
<p>&nbsp;</p>
<p>17:24:22</p>
<p>СОЛОВЕЙ Ю.І.</p>
<p>Народний депутат Соловей, депутатська група "УДАР".</p>
<p>Шановні колеги, треба чітко усвідомлювати, що разом зі зброєю, яку &nbsp;Російська Федерація постачає в Україну, разом з російською армією і&nbsp; російськими найманцями,&nbsp;&nbsp; Російська Федерація здійснює ще й крім того масовану пропагандистську війну в&nbsp; Україні. І важко сказати,&nbsp; який з цих трьох напрямків наносить найбільшої шкоди&nbsp; Україні. І коли сьогодні, в час&nbsp; війни,&nbsp; ми дискутуємо&nbsp;&nbsp; над необхідністю прийняти, чи не приймати цей закон, то це абсолютно&nbsp; так,&nbsp; треба приймати однозначно – це по-перше.</p>
<p>Але, поряд з тим, шановний Володимире Борисовичу, одну хвилинку прошу вашої уваги. Я повернувся&nbsp; з Херсонщини і Запорізька область, повним ходом&nbsp; в ефірі цих областей транслюються російські канали, повним ходом. І тому, я прошу&nbsp; вашого доручення, в п'ятницю буде Година запитань до Уряду, чи в цей&nbsp; час, чи чуть пізніше, запросити голову Національної комісії з теле- і радіомовлення, щоб він доповів…</p>
<p>&nbsp;</p>
<p>ГОЛОВУЮЧИЙ.&nbsp; Дайте,&nbsp;&nbsp; будь ласка, завершити</p>
<p>&nbsp;</p>
<p>17:25:35 СОЛОВЕЙ Ю.І.&nbsp; … щоб він доповів, що відбувається&nbsp; з&nbsp; трансляцією російських каналів, особливо на прикордонних областях&nbsp; України. &nbsp;Дякую!</p>
<p>&nbsp;</p>
<p align=center>Веде засідання Перший заступник Голови Верховної Ради України&nbsp; ПАРУБІЙ А.В.</p>
<p>&nbsp;</p>
<p>ГОЛОВУЮЧИЙ. Будь ласка, до слова запрошується Борислав Береза, прошу включити мікрофон.</p>
<p>&nbsp;</p>
<p>17:25:55</p>
<p>БЕРЕЗА Б.Ю.</p>
<p>Доброго дня! Зараз, моїми юристами разом з паном Стецьом,&nbsp; підготовлений законопроект, який базувався на висновках європейських фахівців і наших юристів. Цей законопроект жорстко регламентує …</p>
<p>Шановне панство, я дуже вибачаюсь, але може хтось закінчить спілкуватись один з одним і будуть слухати! Бо потім ви будете казати: "А за що ми зараз голосуємо?"!&nbsp; Дякую всім! Пане, Юрій Луценко,&nbsp; теж вам!</p>
<p>Так от, з паном Стецьом ми розробили законопроект, який регламентує все від відкликання ліцензії до штрафів. І коли ми казали, що будуть штрафи&nbsp; в 50 мільйонів гривень за кожну хвилину порушення, то це там&nbsp; є. Більше того, Міністерство інформації – це перший раз, коли Міністерство інформації буде залучено до виконання цього закону і воно буде чимось займатися.</p>
<p>Отож, я намагаюсь зараз сказати, що закон&nbsp; пані Сюмар дуже цікавий, але&nbsp;&nbsp;&nbsp; він&nbsp; не дуже…</p>
<p>&nbsp;&nbsp;&nbsp;</p>
<p align=center>Веде засідання Голова Верховної Ради України ГРОЙСМАН В.Б.</p>
<p>&nbsp;</p>
<p>ГОЛОВУЮЧИЙ. 10 секунд закінчити.</p>
<p>&nbsp;</p>
<p>БЕРЕЗА Б.Ю. Він не дуже професійний. Той закон, який зараз намагаємось ми з паном Стецем довести до вас, це більше фахівці намагаються його дати вам. Отож, я б дуже був вдячний, щоб ви вислухали його і проголосували за нього.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги! Сергій Висоцький, "Народний фронт".</p>
<p>&nbsp;</p>
<p>17:27:43</p>
<p>ВИСОЦЬКИЙ С.В.</p>
<p>Одна ремарка, друзі, я, чесно кажучи, не розумію цієї логіки, яку ми слухаємо від пана Томенка і від поважного пана Берези, який власне є моїм другом, але я не розумію його зараз. Тобто логіка така, Україні потрібні механізми задля впливу на інформаційну картину дня для того, щоб унеможливити виступи та якісь там пропагандистські прояви агресора. Ми приймаємо зараз закон, він може бути недосконалим, хоча комітет вважає, що він нормальний, може бути будь-яким. Але це як, знаєте, бутерброд якийсь. Ми кажемо, пан Томенко, пан Береза, давайте ми "подождем", почекаємо, поки нам не принесуть там в ресторані якусь дуже гарну їжу, розумієте, якісь делікатеси. Давайте почекаємо ще півроку, розробимо якийсь добрий закон, а потім ще кращий. Ні, давайте приймати те, що є, давайте приймати санкції щодо телеканалів, давайте розширити повноваження регулятору, а потім доопрацьовувати. Якщо є пропозиція штрафи довести до 50 мільйонів гривень, давайте приймати ще один закон, доповнювати вже існуючий.</p>
<p>&nbsp;</p>
<p>ГОЛОВУЧИЙ. Прошу дати завершити.</p>
<p>&nbsp;</p>
<p>17:28:57</p>
<p>ВИСОЦЬКИЙ С.В. Але давайте почнемо створювати нормативну базу, це створення основ, яке можемо потім доконструйовувати, домислювати, розумієте. Я не розумію, що в залі відбувається? Я бачу, що є великий супротив.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, Олена Шкрум.</p>
<p>&nbsp;</p>
<p>17:29:14</p>
<p>ШКРУМ А.І.</p>
<p>Шкрум Альона, фракція "Батьківщина". Колеги, ми надзвичайно підтримуємо і завжди підтримували, і говорили про те, що треба напрацьовувати і створювати цю нормативну базу щодо посилення інформаційного і безпеки України. Ми прекрасно розуміємо які виклики у нас зараз стоять перед державою і як інформаційна війна впливає навіть майже так само як і бойові дії на наших громадян. Але все, що я хочу показати, я хочу показати в тому числі рекомендацію 1513 Парламентської асамблеї Ради Європи, Україна при вступі до Парламентської асамблеї взяла на себе відповідні зобов'язання. Одне з них це термінове скасування постанов та відмова від практичних дій, які дозволяють поза судове закриття органів інформації і припинення телетрансляцій. Тому ми, звичайно&nbsp;&nbsp;&nbsp; підтримуємо цей законопроект з поправкою пані Агафоновою, якщо це не буде поза судове закриття телеканалів. І неможливо буде недвозначно трактувати таку норму,&nbsp; норма повинна бути однозначною, тільки через суд можна закривати телеканали і закривати ліцензії. Це європейська норма, ми з вами, все ж таки йдемо в Європу. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую. Шановні колеги! Я думаю, що ми достатньо… У нас ще є альтернативний законопроект, можливо ми його зараз заслухаємо і потім слово? Один альтернативний і потім слово, чи зараз? Зараз? Олег Березюк, "Самопоміч".</p>
<p>&nbsp;</p>
<p>17:30:37</p>
<p>БЕРЕЗЮК О.Р.</p>
<p>Шановні пані і панове! Цей закон дуже потрібний для країни, але спосіб його підготовки та спосіб його обговорення є виключно знецінюючи для цього закону. Тому для того, щоб не знецінювати цей закон і працю людей, які над ним працювали, треба сьогодні перенести його розгляд на тиждень, розібратися в комітетах, посидіти попрацювати і не знецінювати один одного. <i>(Оплески)</i></p>
<p>&nbsp;</p>
<p>ГОЛОВУЮЧИЙ.&nbsp; Дякую. &nbsp;Шановні колеги! я запрошую доповідача законопроекту (1879), який спільно розглядається як альтернативний дріб один, Лабазюк Сергій Петрович, прошу.</p>
<p>&nbsp;</p>
<p>17:31:28</p>
<p>ЛАБАЗЮК С.П.</p>
<p>Шановний головуючий! Шановні народні депутати!&nbsp; на ваш розгляд пропонується проект Закону про внесення змін до деяких законів України щодо посилення застосування санкцій до ліцензіатів за порушення законодавства про телебачення і радіомовлення, номер 1881-1. Я хотів би привернути увагу, шановні колеги,&nbsp; що відповідно до статті 37 Конституції України забороняється утворення і діяльність політичних партій та громадських організацій програмі цілі або дії спрямовані на ліквідацію &nbsp;незалежності України, зміни конституційного ладу насильницьким шляхом, порушення суверенітету і територіальної&nbsp; цілісності держави, підрив її безпеки, незаконне захоплення державної влади, пропаганду війни, насильства та розпалювання міжетнічної, расової, релігійної ворожнечі. Тому з метою належного забезпечення зазначених Конституцією гарантій, деякі законодавчі акти потребують внесення змін шляхом розширення заборони використовувати теле- радіо- організаціям для розповсюдження інформації, що має на меті розв'язання війни, воєнного конфлікту, терористичних актів, зміни територіального устрою України, розпалювання національної і расової&nbsp; чи релігійної ворожнечі.</p>
<p>Оскільки інформаційний простір України потребує додаткових заходів захисту, проект закону пропонується встановлення ставок штрафу як спосіб швидкого реагування Національної ради з питань телебачення та радіомовлення до порушників норм чинного законодавства, закликів до захоплення державної влади, зміни меж територіальної або державного кордону України, на порушення порядку, встановленого Конституцією України, закликів до розв'язування війни, воєнного конфлікту або їх пропаганди, публічного заперечення злочинів націонал-соціалізму, комунізму, пропаганди неонацистської ідеології, закликів до геноциду, закликів до&nbsp; вчинення терористичних актів, сприяння у їх вчиненні, а також закликів до&nbsp; створення терористичних груп.</p>
<p>Також законопроектом....</p>
<p>&nbsp;</p>
<p>ГОЛОВУЮЧИЙ. Прошу дати закінчити 10&nbsp; секунд.</p>
<p>&nbsp;</p>
<p>ЛАБАЗЮК С.П.&nbsp; Так. Також законопроектом передбачено внесення змін до Закону України про телебачення і радіомовлення, зокрема, передбачається встановлення розміром ставок штрафів: 2 відсотки за порушення ліценз....</p>
<p>&nbsp;</p>
<p>ГОЛОВУЮЧИЙ. Ще 10 секунд, будь ласка,</p>
<p>&nbsp;</p>
<p>ЛАБАЗЮК С.П. Проект є альтернативним до (1881), тому... Однак я думаю, що ви погодитесь зі мною, що цю норму буде виконувати досить...</p>
<p>&nbsp;</p>
<p>ГОЛОВУЮЧИЙ. Дякую доповідачу.</p>
<p>Шановні колеги, я прошу займайте свої місця. Ми розглянули доповідь двох законопроектів, достатньо жваво обговорили. Будь ласка, запросіть народних депутатів.&nbsp; Шановні народні депутати, &nbsp;я прошу, займайте свої місця в залі. Шановні народні депутати, будь ласка, займіть місця зараз для початку голосування. Прошу.</p>
<p>Будь ласка, Андрій Парубій. Займайте місця, будь ласка, в залі.</p>
<p>&nbsp;</p>
<p>17:35:02</p>
<p>ПАРУБІЙ А.В.</p>
<p>Шановні народні депутати, я хочу зазначити, що у війні, яку веде Росія проти України, інформаційна складова займає, можливо, навіть більшу роль, аніж складова військова і мілітарна. Там тоталітарний режим, і вони можуть свої ЗМІ вишикувати, як військові підрозділи. В нас, на жаль, немає достатньо механізмів для того, щоб держава могла впливати на ці телеканали, які пропагують ідеї Кремля, ідеї Російської Федерації. І тому у мене є прохання віднестися відповідально до голосування. Як ми голосували за антикорупційний пакет законів, ми проголошували, що між першим і другим читанням ми зможемо внести усі поправки.</p>
<p>Тому я закликаю усіх народних депутатів, а особливо членів коаліції, підтримати за основу даний законопроект, внести поправки, а в другому читанні ми з поправками його проголосуємо. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, зараз, перед тим як будемо голосувати, я думаю, що треба ще раз дати можливість народному депутату Агафоновій зачитати поправку, з цією поправкою проголосувати за основу.</p>
<p>Будь ласка, народний депутат Агафонова. Увага! Слухайте, будь ласка! Увага! Будь ласка, Вікторія Сюмар, хвилину. І потім народний депутат Агафонова. І будемо голосувати.</p>
<p>&nbsp;</p>
<p>17:36:34</p>
<p>СЮМАР В.П.</p>
<p>Шановні колеги, я так само прошу, це те саме, що має зачитати, очевидно, пані Наталія, ми абсолютно з цим згодні. Соррі за це різночитання, яке виникло, редакційне.</p>
<p>Пункт 6-1 викласти в такій редакції: "Національна рада у випадках, передбачених цим законом, законодавством, що регулює питання запровадження надзвичайного, особливого та воєнного стану, у тому числі порядок проведення на території України антитерористичних операцій, а також законодавства, що регулює порядок проведення виборів Президента України, народних депутатів України та виборів до органів місцевого самоврядування, референдумів, може невідкладно звернутися з відповідним позовом до суду про тимчасове зупинення дії ліцензії телерадіоорганізації, провайдера прав на послуги про тимчасову заборону на ретрансляцію телерадіопрограм.</p>
<p>Ось в такій редакції викласти цей пункт. Він абсолютно ідентичний тому, що озвучила Агафонова.</p>
<p>&nbsp;</p>
<p>ГОЛОВУЮЧИЙ. Шановні колеги, з цією поправкою, яку оголосила Вікторія Сюмар, так? Прошу підготуватись до голосування. Ставлю на голосування законопроект, реєстраційний номер 1889, з поправкою народного депутата Сюмар за основу. Прошу голосувати. За основу, за основу з поправкою, яка всіх влаштувала. За основу з поправкою. За основу.</p>
<p>&nbsp;</p>
<p>17:38:06</p>
<p>За-189</p>
<p>Я не зрозумів.</p>
<p>Народні депутати скаржаться, що вони не встигли. Я прошу ще раз, сконцентруйтесь, будь ласка. Ставлю на голосування про повернення до розгляду даного законопроекту. Вже ж найшли, шановні колеги, вже найшли формулювання, яке є компромісним. Я прошу за повернення голосувати. Голосуємо за повернення щодо розгляду даного законопроекту. Шановні колеги! За повернення, прошу. Прошу голосувати, щодо повернення до розгляду даного законопроекту.</p>
<p>&nbsp;</p>
<p>17:38:55</p>
<p>За-191</p>
<p><i>(Шум у залі) </i></p>
<p>Пропозиція. Олег Ляшко.</p>
<p>Тобто говорили, говорили, всі говорили, що всіх все влаштовує, а потім до голосування – нікого нічого не влаштовує.</p>
<p>&nbsp;</p>
<p>17:39:14</p>
<p>ЛЯШКО О.В.</p>
<p>Олег Ляшко, Радикальна партія. Позиція фракції Радикальної партії була чітко озвучена нашим колегою моїм заступником Андрієм Лозовим. Ми за те, щоб націоналізувати всі телевізійні канали, які зараз належать олігархам. Те що відбувається, ми пропонуємо… А бачите і представники олігархів зразу за голову беруться. Хватить красти! 23 роки грабували країну! Надра вкрали, ЗМІ вкрали, майну у людей вкрали, а тепер за голову беруться.</p>
<p>Ми у вас все відіжмемо і вернемо до держави і вернемо людям. І ті, хто олігархи, заплатив своїй групі, щоб сиділи в парламенті, вважайте даремно викинуті гроші. Бо, нарешті, ми матимем сьогодні в парламенті критичну більшість, яка проти олігархів. Бо олігархи – це не менше зло для країни, ніж російська окупація.</p>
<p>Тому давайте доопрацюємо законопроект і проголосуємо за нього, коли він буде готовий і матиме підтримку в коаліції.</p>
<p>Слава Україні!</p>
<p>&nbsp;</p>
<p>ГОЛОСИ ІЗ ЗАЛУ. Героям Слава!</p>
<p>&nbsp;</p>
<p>ГОЛОВУЮЧИЙ. Шановні друзі! Шановні народні депутати!</p>
<p>Ми проголосували, але от у виступі Олега Ляшка було одне слово, я хочу звернутись до Регламентного Комітету, щоб дали тлумачення – слово "віджали". Що це означає? Яка процедура?</p>
<p>Будь ласка. І проінформувати народних депутатів до другого читання.</p>
<p><i>(Шум у залі)</i></p>
<p>Шановні друзі! Я… <i>(Шум у залі) </i>Щодо доларів? Я б…</p>
<p>Шановні Народні депутати! Ми, ми… Юрій Луценко, прошу.</p>
<p>&nbsp;</p>
<p>17:41:06</p>
<p>ЛУЦЕНКО Ю.В.</p>
<p>Шановний пане Голово! Шановні народні депутати!</p>
<p>Я розумію, звичайно, що хтось може з цього робити сміх, але насправді, в нашій державі існує Національна рада з питань телебачення. Рада існує, але повноважень у неї не має. Вона не має право ні попередити, ні оштрафувати відчутно, ні тим більше припинити антиукраїнську істерію, яка часто лунає з українського ефіру.</p>
<p>На жаль, зараз, український парламент продовжив таку ганебну практику. Я закликаю Комітет негайно розглянути цей законопроект і підготувати повноцінний його заміну з тим, щоби з рештою запрацювали українські інтереси в руках Національної Ради з питань телебачення. &nbsp;І перетворювати на клоунаду – я &nbsp;цього не рекомендую нікому. <i>(Шум у залі)</i></p>
<p>&nbsp;</p>
<p>ГОЛОВУЮЧИЙ.&nbsp; Пане Луценко, яка пропозиція ваша?</p>
<p>Шановні народні депутати,&nbsp; у нас є ще альтернативний законопроект. У нас&nbsp; є&nbsp; альтернативний законопроект&nbsp; і&nbsp; маємо його теж поставити на розгляд.</p>
<p>Я ставлю&nbsp; на розгляд&nbsp; законопроект… <i>(Шум у залі)</i></p>
<p>Шановні колеги,&nbsp; на превеликий жаль, з цього… Шановні колеги! Шановні колеги,&nbsp; ми&nbsp; з вами&nbsp;&nbsp; 1889 розглянули. Ми не знайшли&nbsp; консенсусу в залі&nbsp; Верховної Ради, двічі голосували цей законопроект. Тому…</p>
<p>Будь ласка,&nbsp; профільний&nbsp;&nbsp;&nbsp; комітет, Вікторія Сюмар.</p>
<p>&nbsp;</p>
<p>17:43:40</p>
<p>СЮМАР В.П.</p>
<p>Шановні колеги,&nbsp; на жаль, от зараз ми стаємо свідками того, як українським парламентом керують олігархи, які є&nbsp; власниками медіа-груп і які&nbsp; не хочуть&nbsp; регулювання медіа з боку держави.&nbsp; <i>&nbsp;(Оплески) </i>&nbsp;Ми ослаблюємо &nbsp;державу Україна в угоду цим олігархам і всі депутати, які не голосували чудово знають, що вони робили за це.</p>
<p>Законопроект розроблений Нацрадою, яка призначається Президентом і парламентом, нами з вами, в "народного фронту" там немає жодної людини. Ми виступаємо за інтереси української держави, яка повинна мати можливість свій інформаційний простір захищати. Володимир Михайлович, Володимир Борисович, прохання поставити ще раз на повернення, інакше ,я попереджаю, ми не будемо більше вносити ці речі. І це означає, що ми будемо послаблювати позицію української держави. Не можна з такими речами гратися, торгуватися і інші речі. Ми пішли на всі можливі компроміси – це європейські норми і стандарти.</p>
<p>&nbsp;</p>
<p>ГОЛОВУЮЧИЙ. Дякую, шановні колеги. Будь ласка, Олег Березюк і будемо завершувати.</p>
<p>&nbsp;</p>
<p>17:44:49</p>
<p>БЕРЕЗЮК О.Р.</p>
<p>Шановні депутати, добрий закон, недобра подача і форма, прошу вас, перенесіть на тиждень, попрацюйте в комітетах, не ламайте списи, не ламайте цього, що не ламається, зробіть цивілізований крок, перенесіть на тиждень і приміть закон в доброму порядку.</p>
<p>&nbsp;</p>
<p>ГОЛОВУЮЧИЙ. Шановні колеги, ми вже двічі проголосували, двічі поверталися, я думаю, що ми не маємо займатись тим чим не треба займатись. Будь ласка комітету спільно зі всіма зацікавленими моє доручення напрацювати спільний законопроект, внести його ще раз згідно процедури на розгляд, і тоді ми будемо розглядати цей законопроект. Шановні колеги, законопроект вважається відхиленим. Дякую за вашу роботу, вечірнє засідання оголошується закритим. Завтра ми продовжимо нашу роботу о 10 годині ранку. Дякую.</p>
<p>&nbsp;</p>
<p>&nbsp;</p>
<p>&nbsp;</p>
<p><b>&nbsp;</b></p>
<p><b>&nbsp;</b></p>

