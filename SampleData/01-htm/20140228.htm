Стенограма пленарного засідання
28 лютого 2014
&nbsp;
<p align=center>ЗАСІДАННЯ&nbsp;СЬОМЕ (продовження)</p>
<p align=center>Сесійний зал Верховної Ради України</p>
<p align=center>28 лютого 2014 року, 10 година</p>
<p align=center>Веде засідання Голова Верховної Ради України ТУРЧИНОВ О.В.</p>
<p><b>&nbsp;</b></p>
<p>ГОЛОВУЮЧИЙ. Доброго ранку шановні народні депутати! Прошу сідати на свої робочі місця і підготуватися до реєстрації.</p>
<p>Включіть, будь ласка, систему "Рада".</p>
<p>10:06:37</p>
<p>Зареєструвалося в залі 270 депутатів. Ми розпочинаємо наше засідання.</p>
<p>Шановні колеги, я просив би вас зараз звернути увагу на порядок денний, оновлений, який розданий всім депутатам, що знаходяться в залі. Я просив би, щоб ми зараз проголосували порядок денний і розпочали (я прокоментую зараз який, щоб не було подвійного трактування) і розпочали з Постанови Верховної Ради&nbsp; щодо звернення до гарантів країн Меморандуму про гарантії безпеки у зв'язку з приєднанням України до Договору про нерозповсюдження ядерної зброї. Це пов'язано з ситуацією в Автономній Республіці Крим.</p>
<p>Я бачу руки. Саме тому, шановні колеги, я за традицією, поки депутати сідають, хочу привітати з днем народження, яке сьогодні відбувається у Зубика Володимира Володимировича. Привітайте його. <i>(Оплески) </i></p>
<p>&nbsp;І хто не отримав новий порядок денний, я декілька хвилин втрачу, але ж хочу його оголосити.</p>
<p>Проект Постанови про звернення Верховної Ради&nbsp; до країн-гарантів Меморандуму про гарантії безпеки у зв'язку з приєднанням України до Договору про нерозповсюдження ядерної зброї.</p>
<p>Про припинення&nbsp;повноважень народного депутата України.</p>
<p>Далі. Пакет законів, пов'язаних зі статусом народного депутата: щодо скасування та обмеження пільг народних депутатів.</p>
<p>Наступний блок питань. Це пропозиція Комітету з питань свободи слова про висловлення недовіри Національній раді України з питань телебачення і радіомовлення за результатами розгляду звіту у 2013 році.</p>
<p>Блок питань, дуже важливий, пов'язаний з змінами до Закону про вибори Президента, для того щоб ми могли ефективно провести прозору, демократичну, виборчу кампанію.</p>
<p>Наступне. Проект Постанови про вдосконалення діяльності органів доходів і зборів (проект народного депутата Міщенка). Учора при формуванні уряду ми з вами прийняли рішення, що ми ліквідуємо Міністерство доходів зборів. І саме цей проект, наскільки я розумію, так, Сергій Григорович?</p>
<p>І останній проект для розгляду сьогодні - це проект Закону про реабілітацію осіб на виконання рішень Європейського суду з прав людини.</p>
<p>Тобто, шановні колеги, такий важкий і відповідальний порядок денний для сьогоднішнього засідання. Я прошу шановних народних депутатів підтримати цю пропозицію.</p>
<p>Олександр Сергійович, з порядку денного, так, я розумію? Будь ласка.</p>
<p>&nbsp;</p>
<p>10:10:04</p>
<p>ЄФРЕМОВ О.С.</p>
<p>Уважаемый Александр Валентинович, у вас полностью работает аппарат, который может в течении отведенного промежутка времени подготовить повестку дня. Вы нас ставите в ситуацию, когда вы даете повестку дня одну, затем заходите в зал, самопроизвольно меняете эту повестку дня, не раздавая никаких документов, и депутаты не знают, за что они хотят голосовать.</p>
<p>Поэтому за те вопросы, которые вы внесли в повестку дня сейчас со слуха, фракция Партии регионов ни поддерживать, ни голосовать не будет, потому что мы не знаем, что вы туда написали.</p>
<p>Теперь, что касается вопросов, связанных с льготами депутатов. Мы вас очень просим и не понимаем, почему это не сделано. Включить в повестку дня законопроект номер 4125…</p>
<p>&nbsp;</p>
<p>ГОЛОВУЮЧИЙ. Дайте можливість завершити виступ. Тільки спокійно, я прошу.</p>
<p>&nbsp;</p>
<p>10:11:19</p>
<p>ЄФРЕМОВ О.С.</p>
<p>Включить в повестку дня и рассмотреть в пакете все эти вопросы.</p>
<p>Что касается вопросов изменения по выборам, то это предел цинизма. Когда мы с вами рассматривали законы по выборам, мы несколько месяцев согласовывали с вами каждую строчку. Вы в ночь внесли этот законопроект и хотите, чтоб сейчас люди, которые его не прочитали, проголосовали. Объясните, чем вы занимаетесь и для чего вы это делаете?</p>
<p>&nbsp;</p>
<p>ГОЛОВУЮЧИЙ. Будь ласка, включіть мікрофон народного депутата Ляшка.</p>
<p>&nbsp;</p>
<p>10:12:02</p>
<p>ЛЯШКО О.В.</p>
<p>Олег Ляшко, Радикальна партія. Пане Єфремов, ану дивіться на мене! От ви тут розказуєте всьому залу про порядок денний. Ваша "шестерка" в Луганську – депутат обласної ради, ваш помічник Арсен Клінчаєв - фінансує луганських сепаратистів, які ходять зі зброєю, і так далі.</p>
<p>Єфремов, ми вас не випустимо звідси з залу і притягнемо до відповідальності. І перед тим як розказувати про порядок денний, вийди і покайся за вбивства, за смерті людей, за кров, за розкол України! Бачите, як вони обнагліли?! Вони вже нам лекції читають. Убивали людей, розкололи країну, тепер йому щось не подобається. Посип голову попелом - і в монастир до кінця життя або на лаву підсудних разом з Януковичем.</p>
<p>Шановні українці! Сьогодні в Криму відбувається відкрита інтервенція з боку Росії. Завдання парламенту – негайно приймати рішення по захисту територіальної цілісності України і припиненню інтервенції. Ініціювати Раду Безпеки&nbsp;ООН, ініціювати звернення до країн-гарантів, діяти рішуче і виважено.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, саме з цього питання&nbsp; і є пропозиція розпочати нашу роботу. А для цього нам треба затвердити порядок денний.</p>
<p>Шановні колеги! Сіктор Пинзеник, будь ласка, народний депутат. І давайте приймати рішення.&nbsp; Я дуже прошу, давайте емоції&nbsp; трошки понизимо, а ефективність нашої роботи підвищимо.</p>
<p>Будь ласка, Віктор Пинзеник.</p>
<p>&nbsp;</p>
<p>10:13:47</p>
<p>ПИНЗЕНИК В.М.</p>
<p>Шановний Олександре Валентинович, шановні колеги! Фракція партії "УДАР" просить зняти з розгляду питання про внесення змін до Закону про вибори Президента України. Один із проектів закону навіть відсутній на сайті Верховної Ради України. Ніхто з наших експертів, ніхто з депутатів не мав можливості з ними ознайомитися. Давайте знімемо це питання, а тоді проголосуємо і почнемо розгляд першого питання, яке стосується прийняття звернення Верховної Ради України.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Пишний. Я бачу, Валерій Михайлович. Дам вам можливість сказати.</p>
<p>&nbsp;</p>
<p>10:14:25</p>
<p>ПИШНИЙ А.Г.</p>
<p>Дякую, Олександр Валентинович.</p>
<p>Шановні народні депутати,&nbsp; шановний Олександр Валентинович! Я хотів би внести пропозицію про включення до порядку денного Постанови 4257: про забезпечення функціонування модернізованого програмно-технічного комплексу системи "Рада-3". Це одне із тих зобов'язань, які ми публічно на себе брали. Я прошу вас як Голову Верховної Ради дати відповідь на доручення Апарату Верховної Ради провести тестування цієї системи. Включити до порядку денного цю постанову. Проголосувати в залі. І поставити на питанні дотримання української Конституції&nbsp; і взагалі можливих порушень крапку Це наше публічне зобов'язання, ми повинні це зробити. Ми, власне, з цього починали наступ і відвойовування, дотримання української Конституції Партії регіонів. І я вважаю, ми повинні свої зобов'язання чітко виконати. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, я підтримую депутатів, щоб ми нормалізували роботу, будь-яка постанова повинна пройти відповідний профільний комітет.</p>
<p>Колеги, я дуже прошу, у нас треба приймати заяву, про яку говорять народні депутати. Треба швидко і ефективно діяти. Давайте ми ще подискутуємо, поговоримо.</p>
<p>Я прошу поставити на голосування порядок денний, який був оголошений.</p>
<p>Що стосується&nbsp; Закону про вибори (я дам, хвилинку, я дам коментар), там пропозиція якраз зняти ці закони, зняти ці закони… (Валерій Михайлович, я бачу руку, будь ласка, постійте, буде можливість - я дам можливість виступи).&nbsp; Зняти закони про вибори шляхом голосування, тому що вони зареєстровані. Є тільки одна проблема у виборчому законодавстві, яку треба прийняти, – це недостаток ресурсу для фінансування виборів. І саме тому є пропозиція там зробити одну коротку зміну в законі: зменшити від кожного кандидата кількість членів виборчих комісій. Це дозволить на 500 мільйонів гривень зекономити фінансування виборчої кампанії. Це єдине питання, яке треба, Віктор Михайлович, проголосувати. Всі інші питання будуть зняті по Закону про вибори.</p>
<p>Будь ласка, колеги, я прошу порядок денний. Дійдемо до цього питання -і визначимось шляхом голосування. Дуже прошу підтримати.</p>
<p>Ставиться на голосування порядок денний засідання сьогоднішнього парламенту.</p>
<p>Будь ласка, шановні колеги.. Стоп, не голосуйте. Валерій Михайлович. Дайте голові комітету слово. Включіть Сушкевичу мікрофон.</p>
<p>&nbsp;</p>
<p>10:16:57</p>
<p>СУШКЕВИЧ В.М.</p>
<p>Дякую. Олександр Валентинович, мені дуже важко звернути на себе увагу. Я прошу вас, мені рідко дають слово. Я&nbsp; з місця&nbsp; піднімаю руку, ви не помічаєте, я прошу вас, будь ласка.</p>
<p>Мова йде про законопроект, вірніше Постанову 4297, по якій я до вас учора звернувся: з приводу призупинки пенсійного оформлення суддям і прокурорам, які порушили Присягу і Конституцію України. Це сотні тисяч гривень, які зараз будуть виплачені, вони швиденько йдуть на пенсію. Я прошу поставити цю постанову на голосування. Тому що слідом іде мій закон, який я опрацьовував разом з народними депутатами, який буде оформляти цю пенсію зовсім по-іншому, з урахуванням розслідування відповідних комісій. Прошу поставити її в&nbsp; порядок денний. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, я не заперечую. Коли висновок, Валерій Михайлович, є комітету, поставити цю постанову, включити до порядку денного. Є висновок комітету? Є. Значить, включимо до порядку денного.</p>
<p>Шановні колеги, з пропозицією, яку висловив Валерій Михайлович Сушкевич… Віктор Пинзеник, ми маємо проблему з порядком денним? Будь ласка, включіть мікрофон представникові фракції "УДАР".</p>
<p>&nbsp;</p>
<p>10:18:13</p>
<p>ПИНЗЕНИК В.М.</p>
<p>Шановні колеги,&nbsp; ми наполягаємо ще раз на питанні. В порядку денному стоять по виборах три закони, не один, одного закону немає навіть на сайті Верховної Ради України. Не треба сподоблятися до гри в піддавки, вибачте, "в кота і мишки". Ми не бачили ні одного проекту закону, ми не знаємо, що там є. Тому прохання зняти з розгляду ті закони, за решту ми проголосуємо. Вибачте, не включати в порядок денний.</p>
<p>&nbsp;</p>
<p>ГОЛОВУЮЧИЙ. Шановні колеги, для того, щоб ми зараз прийняли порядок денний і просувалися на шляху, який зараз конче необхідний нашій країні, я знімаю ці закони з порядку денного. Будь ласка.</p>
<p>Що стосується цього питання, від комітету просить декілька слів сказати народний депутат Князевич. Щоб ми прийняли рішення, колеги. Часу у нас, на жаль, з вами практично немає. Будь ласка, мікрофон Князевича.</p>
<p>&nbsp;</p>
<p>10:19:10</p>
<p>КНЯЗЕВИЧ Р.П.</p>
<p>Шановний Голово, шановні депутати, ви, звичайно, можете знімати що завгодно. Але я просто б пояснив ситуацію. Суть законів зводиться до того, що чинний закон - я б хотів, щоб Олександр Єфремов послухав, - на превеликий жаль, жахливий в частині проведення позачергових виборів. Я звертаю вашу увагу, що відповідно до чинного закону вже в понеділок слід подавати подання на формування окружних комісій від імені кандидатів, реєстрація яких закінчується аж 30 березня, і далі кожен етап виборчого процесу просто спотворений. Якщо ми сьогодні не приймемо цей закон і він не набуде чинності в найближчий час, ми фактично зриваємо виборчу кампанію. Це треба говорити свідомо, публічно і чесно. А будь-які всі решта речі, які когось не влаштовують, можна буде паралельно, під час проведення виборів, врегульовувати. Тому що основна мета цього законопроекту&nbsp; не політичні речі врегульовувати, а техніко-юридичні.</p>
<p>І найосновніше, намагатися…</p>
<p>&nbsp;</p>
<p>ГОЛОВУЮЧИЙ. Шановні колеги, ще раз, я повертаюся до цього пакету законів. В цьому пакеті знаходиться три закони, перших два необхідно відхилити Верховній Раді, тому що вони втратили свою актуальність. Третій закон розроблений Центральною виборчою комісією, які просять негайно прийняти цей закон, для того щоб не зірвати виборчий процес. Коли ми вважаємо, що вибори в Україні Президента -&nbsp;&nbsp; це є другорядне питання, я знімаю це з порядку денного, і потім, шановні колеги, коли будете підходити і говорити, що вибори зриваються самі собі, зможете задати питання, і люди вам зададуть питання. Я знімаю ці три питання з порядку денного. <i>(Шум у залі)</i></p>
<p>Не можна? Я розумію, що не можна, фракції "УДАР" звернутись можна чи не можна, ми торгуватися не будемо тут на трибуні! Я прошу, колеги, я буду голосувати зараз без цих законів, порядок денний, прошу провести керівників фракцій консультації, і потім окремо я включу цей закон до порядку денного. Приймається такий формат? Приймається. Без цих законів я прошу проголосувати за порядок …</p>
<p>Голова комітету Кожем'якін. Колеги, давайте більш організовано.</p>
<p>&nbsp;</p>
<p>10:21:41</p>
<p>КОЖЕМ’ЯКІН А.А.</p>
<p>Шановний Олександр Валентинович! За вашим дорученням на Погоджувальній раді комітет розглянув дві постанови, вони готові, учора вони лежали на столі у пана Кошулинського. Це Постанова номер 4210 і 4211. Ці постанови, які були погоджені з активістами, із "Самообороною Майдану", з активістами Майдану, стосується особливості звільнення з органів прокуратури слідчих, прокурорів, а також співробітників МВС, СБУ. Там є така специфічна ситуація, тому що всі зараз намагаються звільнитися, а треба перевірити, комісіям спеціальним в цих відомствах: приймали вони участь у тих злочинних діях, які відбувались під час протистояння на Майдані і в Україні? І мають вони відношення до тих злочинів, які сьогодні розслідує прокуратура? Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Шановні колеги! Я дуже прошу вас,&nbsp; дуже багато актуальних питань, ми за один день їх розв’язати не зможемо, тому пропозиція Андрія Володимировича, інші пропозиції ми включимо, я даю доручення, в порядок денний наступного сесійного засідання. Перше.</p>
<p>Друге: крім того, звертались народні депутати до мене з різних фракцій, щоб ми включили до порядку денного питання, яке стосується недоторканності народних депутатів, Президента країни, суддів країни, щоб всі були рівні перед законом і Конституцією.&nbsp; Але, на жаль, такого законопроекту, готового для голосування, в Верховній Раді не існує. Тому я також даю доручення профільним комітетам і депутатам, які&nbsp; бажають опрацювати це питання, на наступне сесійне засідання внести такий проект після проведення засідання комітету.</p>
<p>Шановні колеги, я ставлю на голосування порядок денний з урахуванням виключення блоку питань, пов'язаних з виборами Президента, за пропозицією фракції "УДАР", до проведення консультацій фракцій, щоб потім ми могли до цього питання повернутися. Прошу включити "Раду" і проголосувати.</p>
<p>&nbsp;</p>
<p>10:23:57</p>
<p>За-224</p>
<p>Дякую за вашу активну позицію. Рішення не прийнято – 224 голоси. <i>(Шум у залі) </i></p>
<p>Я прошу тоді сісти на місце, шановні колеги, і голосувати, а не ходити по залу. Я повторно ставлю питання на голосування. Сядьте, будь ласка, на місце. Колеги, давайте голосувати, приймати рішення.</p>
<p>Ще раз я ставлю на голосування це питання, будь ласка. Прошу повернутися до голосування. Голосуємо.</p>
<p>&nbsp;</p>
<p>10:24:35</p>
<p>За-237</p>
<p>Дякую. Рішення прийнято.</p>
<p>Тепер прошу проголосувати порядок денний. Прошу включити систему "Рада" для голосування. Прошу голосувати.</p>
<p>&nbsp;</p>
<p>10:24:56</p>
<p>За-238</p>
<p>Рішення прийнято.</p>
<p>Шановні народні депутати! Я хочу, щоб розгляд питань ми почали не з оголошення депутатських запитів - це ми можемо зробити наприкінці нашого засідання, - а розпочати саме з найактуальнішої проблеми, болючої проблеми для України, яка стосується продовження ескалації напруги в Автономній Республіці Крим. На превеликий жаль, незважаючи на наші звернення і заяви на минулому засіданні, до ескалації цього конфлікту безпосередньо стають причетні військові Збройних сил Російської Федерації, які, незважаючи на попередження&nbsp; української сторони, зі зброєю пересуваються Автономною Республікою Крим в напрямку, який не узгоджується з українською стороною.</p>
<p>Вночі сьогодні терористи з автоматичною зброєю (за оцінкою наших спецслужб, це професійні військові) спробували взяти під контроль аеропорти Криму. На 11 годину я призначив засідання Ради національної безпеки і оборони саме з цього питання.</p>
<p>А зараз, шановні народні депутати, за вашою ініціативою розроблена Постанова Верховної Ради, яку я зараз хочу оголосити для того, щоб Верховна Рада могла її затвердити.</p>
<p>Постанова Верховної Ради України.</p>
<p>Звернення Верховної Ради України до держав-гарантів відповідно до Меморандуму про гарантії безпеки у зв'язку з приєднанням України до Договору про нерозповсюдження ядерної зброї.</p>
<p>В обмін на ядерне роззброєння України, добровільне знищення понад 2 тисяч стратегічних ядерних боєзарядів, які Україна успадкувала від Радянського Союзу, та приєднання України до Договору про нерозповсюдження ядерної зброї як держави, що не володіє ядерною зброєю, Україна в Меморандумі про гарантії безпеки у зв'язку з приєднанням України до Договору про нерозповсюдження ядерної зброї (Будапештському меморандумі) від 1994 року отримала гарантії своєї безпеки.</p>
<p>Російська Федерація, Сполучене Королівство Великої Британії та Північної Ірландії і Сполучені Штати Америки у Будапештському меморандумі підтвердили Україні&nbsp; свої&nbsp; зобов'язання&nbsp; згідно з принципами заключного Акту&nbsp; НБСЄ поважати незалежність, і суверенітет та існуючі кордони України.</p>
<p>Також держави-гаранти підтвердили свої зобов'язання утриматись від загрози силою чи її використання проти територіальної цілісності чи політичної незалежності України, і що ніяка їхня зброя ніколи не буде використовуватись проти України.</p>
<p>Російська Федерація, Сполучене Королівство Великої Британії і Північної Ірландії, Сполучені Штати Америки зобов'язались утримуватись від економічного тиску, спрямованого на те, щоб підкорити своїм власним інтересам здійснення Україною прав, притаманних її суверенітету і, таким чином, отримати будь-які переваги.</p>
<p>Держави-гаранти у Будапештському меморандумі також зобов'язались проводити консультації у випадку виникнення ситуації, в наслідок якої постає питання стосовно їх зобов'язань. У цьому зв'язку Верховна Рада України висловлює занепокоєння останніми подіями у Автономній Республіці Крим,&nbsp; у тому числі інформацію про можливе зовнішнє втручання, що стало прямим порушенням зобов'язань за Меморандумом.</p>
<p>Після того як Верховна Рада Автономної Республіки Крим 26 лютого 2014 року відмовилась розглядати сепаратистські ініціативи, збройне терористичне угрупування, яке діє під прапорами Російської Федерації, 27 лютого 2014 року захопило приміщення Верховної Ради Автономної Республіки Крим та Кабінету Міністрів Автономної Республіки Крим.</p>
<p>28 лютого 2014 року мали місце спроби захоплень з боку невідомих озброєних бійців аеропорту у місті Сімферополь та аеропорту Бельбек поблизу міста Севастополь на території Автономної Республіки Крим.</p>
<p>Крім того,&nbsp;&nbsp; Верховна Рада України висловлює стурбованість з приводу проведення цими ж днями Російською Федерацією масштабних військових навчань і передислокації військ у прикордонних з Україною регіонах. Також протягом останнього часу мали місце непоодинокі випадки пересування бойової техніки Чорноморського флоту Російської Федерації територією України, які не погоджувались з українською стороною. Водночас численні дії Російської Федерації, зокрема створення штучних бар'єрів у двосторонній торгівлі з Україною, мають підстави кваліфікуватись як порушення пункту третього&nbsp; Меморандуму, відповідно до якого&nbsp;&nbsp; держави-гаранти зобов'язались утримуватись від економічного тиску, спрямованого на те, щоб підкорити своїм власним інтересам здійснення Україною прав, притаманних її суверенітету.</p>
<p>У зв'язку з такими діями Верховна Рада України – перше - вимагає від Російської Федерації припинити кроки, які мають ознаки зазіхань на державний суверенітет і територіальну цілісність України, у тому числі, відмовитися від підтримки сепаратизму в Україні у будь-якій формі.</p>
<p>Зі свого боку, Верховна Рада України наголошує, що всі громадські права громадян України російської національності, гарантовані Конституцією України та міжнародними зобов'язаннями України, в тому числі мовні, є і будуть надані повністю і неухильно дотримуватись в Україні.</p>
<p>Друге. Вимагає від усіх держав-гарантів відповідно до Будапештського меморандуму практичними діями підтвердити закріплені в Меморандумі зобов'язання згідно з принципами заключного акту НБСЄ: поважати незалежність і суверенітет та існуючі кордони України; підтвердити зобов'язання утримуватися від загрози силою чи використання її проти територіальної цілісності чи політичної незалежності України. І що ніяка їхня зброя ніколи не буде використана проти України.</p>
<p>Третє. Закликаю сторони підписантів Меморандуму провести негайні консультації з Україною&nbsp; для зняття напруги та відновлення атмосфери взаємної довіри.</p>
<p>Четверте. Вимагаю від держав-гарантів відповідно до Будапештського Меморандуму підтримати здійснення Радою Безпеки Організації Об'єднаних Націй моніторингу ситуації в окремих регіонах України, зокрема в Автономній Республіці Крим як такої, що може становити загрозу міжнародному миру та безпеці.</p>
<p>У разі її ескалації вимагаю від держав-гарантів домагатися негайних дій з боку Ради Безпеки ООН з метою надання допомоги України як державі-учасниці Договору про нерозповсюдження ядерної зброї, що не володіє ядерної зброєю в тому числі з урахування попереднього розгляду цього питання, за результатами якого була прийнята заява Голови Ради Безпеки ООН від 20 липня 1993 року.</p>
<p>П'яте. Запрошую до України спеціальні місії під егідою ОБСЄ та Ради Європи для перевірки належного дотримання прав громадян України всіх національностей і конфесій в Автономній Республіці Крим та інших регіонах України.</p>
<p>Шосте. Звертаюся до Ради Безпеки і Організації Об'єднаних Націй з пропозицією скликати засідання для розгляду зазначених проблем в контексті заяви Ради Безпеки ООН від 20 липня 1993 року.</p>
<p>Шановні колеги, проект постанови оголошений. Ми можемо за нього голосувати? Прошу, шановні колеги… я прошу зупинитися і надати слово голові фракції "Свобода" Олегу Тягнибоку.</p>
<p>&nbsp;</p>
<p>10:34:21</p>
<p>ТЯГНИБОК О.Я.</p>
<p>Дякую. Олег Тягнибок, фракція "Свободи". Категорично підтримуючи дану постанову, ми радилися з міжнародниками і конституціоналістами. Пункт третій варто написати наступним чином. "Доручити&nbsp; &nbsp;Міністерству закордонних справ вжити заходів щодо задіяння механізму консультацій Україною, і далі за текстом. Тобто правильніше буде, і виходячи з міжнародної практики, доручення Міністерства закордонних справ, а все решта однозначно голосуємо. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, немає заперечень щодо пропозиції? Немає.</p>
<p>Друзі, з урахуванням пропозиції, шановні колеги, яка зараз оголошена, я прошу проголосувати постанову. Прошу голосувати. Хто – "за"?</p>
<p>&nbsp;</p>
<p>10:35:26</p>
<p>За-230</p>
<p>230 голосів. Рішення прийнято. Дякую.</p>
<p>По фракціям, будь ласка, це дуже важливе голосування.</p>
<p>Оголошую: Партія регіонів – 13 голосів, "Батьківщина" – 68, "УДАР Віталія Кличка" – 32, "Суверенна європейська Україна" – 25, "Свобода" – 34, "Економічний розвиток" – 25, Компартія – 0, позафракційні – 33.</p>
<p>Зараз, почекайте! Прошу народному депутату Гриневецькому включити мікрофон. І я знаю, Володимир Михайлович Литвин як голова профільного комітету також хотів прокоментувати. Будь ласка.</p>
<p>&nbsp;</p>
<p>10:35:58</p>
<p>ГРИНЕВЕЦЬКИЙ С.Р.</p>
<p>Дякую. Шановні колеги, шановний Олександр Валентинович, я по тексту хотів би зробити декілька зауважень.</p>
<p>Перше. Ми повинні звертатись або до глав держав, або до парламентів держав, а не просто до держав.</p>
<p>По-друге. Треба мати на увазі, що після підписання Будапештського меморандуму Сполученими Штатами Америки, Великобританією і Російською Федерацією до нього приєднались ще Франція і Китай. Це теж треба мати на увазі. Тому я просив би це відреагувати.</p>
<p>&nbsp;</p>
<p>ГОЛОВУЮЧИЙ. Дякую. Володимир Михайлович, коментарі будуть? І по напрямку роботи комітету, в цьому напрямку? Будь ласка.</p>
<p>&nbsp;</p>
<p>10:36:37</p>
<p>ЛИТВИН В.М.</p>
<p>Шановний Голово, шановні колеги! Сьогодні вранці відбулось засідання Комітету з питань національної безпеки і оборони. Ми постійно працюємо в такому режимі, відслідковуючи ситуацію в Україні і безпосередньо в Криму. Сьогодні ми заслухали інформацію з цього приводу представників сектору безпеки і оборони і вийшли на узагальнені рішення.</p>
<p>В контексті обговореного питання я уповноважений від комітету вам доповісти. Перше, що пропонує комітет зробити у цьому зв'язку. Шановні колеги, припинити оцей фонтан ідей, які часто звучать від депутатів, які виключно погіршують ситуацію. Запропонувати, щоб говорили на цю тему люди уповноважені, компетентні, які не будуть погіршувати процеси, які відбуваються в Україні.</p>
<p>Друге. Для того, щоб унормувати ситуацію в Криму мирними засобами і можливостями, треба зробити все, насамперед новопризначеним керівникам сектору безпеки і оборони і Кабінету Міністрів України, щоб навести елементарний порядок у країні для того, щоб люди не боялися за свої життя.</p>
<p>Учора на відкритті виставки, присвяченої двохсотріччю від дня народження Тараса Шевченка люди, діти насамперед ставили питання одне – чи буде війна в Україні? І від нас залежить мирний спокій людей. Вибачте за грубість, треба заткнути деякий фонтан ідей, людей, які не знають, з якого питання виступити. <i>(Оплески)</i> Уже посади всі в Україні розділили. Треба працювати, посад більше немає.</p>
<p>Третій момент. Звісно, треба прийняти це рішення Верховної Ради України. Ми з ним запізнилися.</p>
<p>Четвертий момент, шановні колеги. Треба сформувати повноцінну делегацію депутатську, включаючи вихідців і тих, хто проживає в Криму, щоб ця делегація виїхала в Крим і вступила в контакт з депутатами Держдуми, Ради Федерації Росії. Досить перегукуватися через паркани як погані сусіди.</p>
<p>Наступний момент. Я прошу виконуючого обов'язки Президента і Голову Верховної Ради сформувати робочу групу чи-то делегацію і запропонувати контакт, діалог із Радою Федерації і Держдумою Росії, щоб ми подивилися один одному в вічі і говорили про те, що ми відповідаємо за те, щоб не спалахнув конфлікт більш загострений, ее лише в Україні, а й загалом на інших територіях, на пострадянському просторі. Так чи інакше цей процес буде мати місце.</p>
<p>Ще один момент. Негайно розглянути і прийняти рішення щодо Закону про статус Севастополя і ряд інших питань, які б заспокоїли&nbsp; людей.</p>
<p>Пропозиція від комітету: сформувати Раду національної безпеки і оборони негайно. І, можливо, на цей період запросити або долучити - це вже знову ж таки звернення&nbsp; до виконуючого обов'язки Президента України, -лідерів усіх фракцій, для того щоб були узгоджені рішення.</p>
<p>Є ряд інших питань, а головне – наша стриманість і відповідальність дасть необхідні позитивні результати. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, ще раз повторюю, що Рада національної безпеки, відповідно до Конституції, сформована. І о 11-й годині відбудеться її засідання.</p>
<p>Я прошу народних депутатів, ми зараз прийняли рішення: Постанову номер 4306. Вона буде доведена до всіх країн, яких це стосується. Вона буде доведена до Організації Об'єднаних Націй, до ОБСЄ, до Ради Європи, до всіх цивілізованих країн світу, і безумовно, до Російської Федерації.</p>
<p>Я поінформую вас про результати роботи Ради національної безпеки і оборони. А зараз, шановні колеги, я прошу, давайте ми зараз почнемо працювати, і пропозиції, дуже багато пропозицій.</p>
<p>Будь ласка, шановні колеги.</p>
<p>&nbsp;</p>
<p>10:41:14</p>
<p>ЛЯШКО О.В.</p>
<p>Олег Ляшко, Радикальна партія.&nbsp; Шановний Олександре Валентиновичу, зважаючи на ту критичну ситуацію, яка є в Криму, я пропоную розглянути у Верховній Раді питання&nbsp; щодо денонсації Харківських угод, якими продовжено перебування Чорноморського флоту в Україні.</p>
<p>Далі. Зважаючи на загрози, можливо, варто розглянути питання про скасування позаблокового статусу України, для того щоб отримати підтримку міжнародної спільноти.</p>
<p>Далі. Чому в нас досі не змінений керівник Генерального штабу? Нинішній керівник Генерального штабу перебуває на лікуванні в Севастополі. Ви як виконувач обов'язків Президента маєте змінити керівника Генштабу,&nbsp; для того щоб почалася робота, в тому числі у військовому напрямку.</p>
<p>І, Володимир Михайлович Литвин, у мене персонально до вас питання. От ви нам тут кажете: треба діяти виважено і щоб не втручались ті, хто не має, щось не знає. Я вам хочу сказати. А чи не під вашим керівництвом в парламенті ратифікували Харківські…?</p>
<p>&nbsp;</p>
<p>ГОЛОВУЮЧИЙ. Шановні колеги, я прошу депутатів заспокоїтись. Обговорення пройшло. Ми прийняли Постанову 4306 за основу і в цілому. Все, риску підвели, крапку поставили. Працюємо над її виконанням. Я прошу, шановні колеги, починаємо працювати за порядком денним. Буде можливість - від фракції я дам виступити. Будь ласка…</p>
<p>Я ще раз хочу сказати. Ми зараз, замість того щоби працювала Верховна Рада на захист інтересів України, починаємо ескалацію конфлікту в самій Верховній Раді. Подивіться, що ви робите! Я прошу заспокоїтись і сісти на свої місця. Заспокойтесь! Заспокойтесь!&nbsp; <i>(Шум у залі)</i></p>
<p>&nbsp;Шановні колеги! Шановні колеги, я прошу, заспокойтесь. Заспокойтесь! Заспокойтесь, будь ласка. Ми будемо працювати.</p>
<p>У випадку, коли парламент наполягає на виступі, тому що навіть емоції у нас досі не упорядковані, я прошу записатись на виступи від фракцій і почати далі працювати. Запишіться, будь ласка.</p>
<p>Будь ласка, фракція "Батьківщина". До однієї хвилини, з місця.</p>
<p>&nbsp;</p>
<p>10:43:56</p>
<p>БРИГИНЕЦЬ О.М.</p>
<p>Бригинець, фракція "Батьківщина". Прошу передати слово Миколі Томенку.</p>
<p>&nbsp;</p>
<p>ГОЛОВУЮЧИЙ. Включіть мікрофон Миколи Томенка.</p>
<p>&nbsp;</p>
<p>10:44:08</p>
<p>ТОМЕНКО М.В.</p>
<p>Шановні колеги, я від імені нашої фракції, і як простий українець, і учасник бойових дій в Афганістані, вас дуже прошу накласти певний мораторій на істерику і піар, на підставі тих питань, які сьогодні хвилюють все людство. Якщо у нас тут в залі є кандидати в Президенти, а виборча кампанія почалася, на вулицю ведіть виборчу кампанію, по селах і по містах їздіть.</p>
<p>Тому перше прохання. Друзі, я вас прошу, особливо тих людей, які трошки в стороні стояли від акцій протесту: зупиніться з ініціативами про те, як ви любите і шануєте хлопців, що загинули. Давайте шанувати підтримку їхніх сімей, родин і справами, які вимагали від нас робити.</p>
<p>Друге. Зупинимо ініціативи дурні і безбашенні, які ви чуєте, коли проходите мимо на засідання Верховної Ради. Ми вже наприймалися тут ініціатив, які можуть роз'єднати країну і допустити до того, що ми втратимо державний суверенітет.</p>
<p>Жодне, Олександр Валентинович, питання конфліктного, ідеологічного, мовного характеру…</p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>ТОМЕНКО М.В. Тільки за умов консенсусу в сесійній залі ми мусимо мати розуміння і совість, що на нас сьогодні відповідальність за країну, на нас відповідальність за кожну людину. Тому погодили три питання, розглянули, зробили перерву, знову повернулися. Ми повинні працювати, як працювали, безперервно, але жодної провокації, жодного конфлікту не допустити, тоді ми будемо гідними депутатами і захищатимемо нашу країну. Слава Україні!</p>
<p>&nbsp;</p>
<p>ГОЛОВУЮЧИЙ. Дякую, Микола Володимирович, за конструктивний виступ і пропозиції.</p>
<p>Будь ласка. Від фракції Партії регіонів, народний депутат Шуфрич.</p>
<p>&nbsp;</p>
<p>10:46:17</p>
<p>ШУФРИЧ Н.І.</p>
<p>Дякую. Шановний Головуючий, шановні колеги, останнім часом рідко співпадають точки зору двох частин залу. Але, однозначно, я звертаюсь до головуючого:&nbsp; в разі, якщо ми чуємо провокаційні заклики, негайно виключати мікрофон, а ми розберемось з тим, хто провокує. Якщо треба розказати, звідки що взялося, як забезпечилися округи під час останніх виборів, як з Адміністрації давалися вказівки і давалися гроші, розкажемо, прийшов час.</p>
<p>А зараз по суті. Прийняте рішення вже прийнято, і це є Постанова Верховної Ради України, але зверніть, скільки людей за неї проголосувало: ледве вистачило 226 голосів - 230.</p>
<p>&nbsp;</p>
<p>ГОЛОВУЮЧИЙ.&nbsp; Я прошу дати можливість завершити виступ.</p>
<p>&nbsp;</p>
<p>ШУФРИЧ Н.І. Дякую.</p>
<p>Олександр Валентинович! Згадайте, якщо не помиляюсь, 2002 рік, або 2003 рік, 2004 рік, Тузла. 2003 рік – Тузла, червень або липень. Більше 400 голосів. Було таке в цій залі?</p>
<p>Мабуть, таке рішення, яке ви зараз запропонували, варто було б обговорити серед лідерів всіх фракцій, незалежно від того, хто при влади, хто поза владою. Ніхто не залишить Україну один на один з тими питаннями, які зараз є. Не тільки в Криму зараз піднімають триколори. Чому це відбувається? Люди, я переконаний, сьогодні не заперечують єдність України, люди сьогодні сигналізують, що їм потрібна допомога… <i>(Оплески)</i></p>
<p>&nbsp;Вони відчувають, що в рідній країні, на жаль, вони цю допомогу не отримують. Коли онучка, яка чекає дитинку, народного депутата, який не належить до нової влади, і над нею знущаються в аеропорту… Коли&nbsp; дружину народного депутата…</p>
<p>&nbsp;</p>
<p>ГОЛОВУЮЧИЙ.&nbsp; Я прошу, Нестор Іванович, час…</p>
<p>&nbsp;</p>
<p>ШУФРИЧ Н.І. Ми сьогодні просимо одне: давайте спокійно, з взаємною повагою ставитися один до одного. Ми готові об'єднати свої зусилля, ми готові об'єднати свої зусилля і свій досвід заради того, щоб унеможливити будь-яке протистояння в країні, ми сьогодні відкриті&nbsp; для співпраці, але ми маємо ставитися один до одного і до кожного громадянина, незалежно від того, де&nbsp; він проживає, з повагою. І я переконаний…</p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>ШУФРИЧ Н.І. Шановні колеги, якщо ми будемо поважати один одного і поважати кожного&nbsp; громадянина, я абсолютно переконаний, що ми вирішимо всі питання і згідністю вийдемо з тих викликів, які зараз&nbsp; стоять не тільки перед владою, а перед всіми нами, и мы должны уважать друг друга. Дякую. (<i>Оплески</i>)</p>
<p>&nbsp;</p>
<p>ГОЛОВУЮЧИЙ. Народний депутат Пинзеник.</p>
<p>&nbsp;</p>
<p>10:50:46</p>
<p>ПИНЗЕНИК В.М.</p>
<p>Шановні народні депутати! Шановні колеги!</p>
<p>&nbsp;</p>
<p>ГОЛОВУЮЧИЙ. Шановні колеги, я прошу заспокоїтись!</p>
<p>&nbsp;</p>
<p>ПИНЗЕНИК В.М. Дорогі друзі, парламент може і повинен зіграти позитивну роль, і&nbsp;&nbsp; він здатний зробити врегулювання ситуації, яка склалася в країні.</p>
<p>Ми бачили ганебні сторінки діяльності парламенту, але ми бачили й те, що коли треба було в парламенті зосередитись&nbsp; на вирішенні проблем, ми знайшли в собі мужність, ми з'єднали позиції, ми з'єднали свої міркування і погляди ради того, щоб в країні навести стабільність.</p>
<p>Я переконаний, що в парламенті є&nbsp; думаюча частина депутатів, я переконаний, що ми&nbsp; здатні приймати 300 голосами рішення, як це було в перші дні. Я переконаний, що за цю постанову мали голосувати понад 300 депутатів, і, очевидно, тут є певні технологічні проблеми нашої роботи.</p>
<p>І я у зв'язку з цим звертаюсь до Голови&nbsp; Верховної Ради України …</p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>ПИНЗЕНИК В.М. … переконаний в тому, що ми&nbsp; б знайшли&nbsp; рішення, за яке проголосували б 300, тому що всі хочуть миру і спокою.</p>
<p>Я звертаюсь з деякими пропозиціями до наших колег. Перша пропозиція, вона вже звучала тут: не давати виступати депутатам, які не вміють володіти емоціями. <i>(Оплески)</i> Ми беремо на себе зобов'язання, фракція "УДАР", що ми не допустимо виступів з трибуни, які провокують нагнітання ситуації.</p>
<p>Друге. Я слухав виступаючих колег, я чув деякі виступи, які за суттю є правильними, тільки місце їх обговорення – не з трибуни. Я закликаю всіх колег, ми розуміємо проблеми, які зараз виникають в нашому суспільному житті, я закликаю до того, щоб ми їх обговорювали не з трибуни. Якщо є питання - я звертаюсь в зв'язку із цим до спікера Верховної Ради України, - їх&nbsp; треба обговорити, прийняти рішення і дати чіткі сигнали, підтримані абсолютною більшістю колег.</p>
<p>Наступна річ. У нас є українсько-російська міжпарламентська група, там є депутати, є налагоджені зв'язки. Ми мусимо розмовляти, інакше розмова буде вестись іншим чином. І є пропозиція: відправити для розмов з нашими колегами з Державної Думи Російської Федерації.</p>
<p>І останнє. Я звертаюсь до колег з фракції "регіонів", до колег з інших фракцій, авторитетні люди, які користуються повагою в всіх куточках України, сформувати зараз делегацію мудрих, розумних, думаючих, авторитетних людей для проведення діалогу з владою, яка є на Кримському півострові, з людьми, які є в Криму. Нам треба діалог, нам треба спокій, розсудливість і твереза голова. <i>(Оплески) </i></p>
<p>&nbsp;</p>
<p>ГОЛОВУЮЧИЙ. Дякую. Шановні колеги, від "Свободи" виступає народний депутат Олег Тягнибок.</p>
<p>&nbsp;</p>
<p>10:54:01</p>
<p>ТЯГНИБОК О.Я.</p>
<p>Шановне товариство! Вчора парламент ухвалив рішення про призначення нового уряду. Учора виконувач обов'язків Президента України запропонував парламенту кандидатуру виконувача обов'язків міністра оброни України. І ця кандидатура отримала необхідну кількість голосів. Через 6 хвилин розпочинається засідання Ради національної безпеки і оброни, і оскільки є військова інтервенція по відношенню до України, давайте не будемо заважати нашим силовикам вирішувати&nbsp; професійно питання, яке стосується їхньої компетенції.</p>
<p>Давайте дамо можливість працювати РНБО і розуміємо,&nbsp; що не виключено це бряцання зброєю в Криму. Воно робиться для того, у тому числі, щоб і шантажувати Верховну Раду України. РНБО працює, нехай ухвалює відповідні рішення, і ми будемо слухати звіти.</p>
<p>&nbsp; Слава Україні!</p>
<p>&nbsp;</p>
<p>ГОЛОВУЮЧИЙ. Народний депутат Кузьмук, будь ласка.</p>
<p>&nbsp;</p>
<p>10:55:12</p>
<p>КУЗЬМУК О.І.</p>
<p>Шановні колеги! Ну ще не замерзла земля на могилах тих, яких&nbsp; ми поховали українців, вже нова загроза. Новий іспит для нашої держави, коли мова стоїть про територіальну цілісність.</p>
<p>Люди в Криму, да і не тільки в Криму, налякані розвитком подій, які були в столиці і інших областях. І сьогодні я підтримую тих колег, які засуджують непродумані, безглузді висловлення. Нам треба на Верховній Раді прийняти мораторій на кожне необережне слово, яке роз'єднує чи провокує. Тільки продуманою позицією ми можемо вирішити цей конфлікт.</p>
<p>Ми вибрали вчора уряд. Так от, справа уряду – зробити виїзне засідання в Крим…</p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>КУЗЬМУК О.І. ….з людьми, допомогти їм повірити. І, безумовно, для&nbsp; кримчан повинен бути приклад Києва, що Київ повинен заспокоїтися; приклад України, що вона заспокоїться. Тоді буде довіра і в Криму.</p>
<p>І, Олександр Валентинович, дуже прошу оголосити затверджений список членів Ради національної безпеки і оборони. Вони формулюють дуже відповідальні речі, і ми повинні знати, що&nbsp; Рада є, і вона законна. Дякую.</p>
<p>&nbsp;</p>
<p>ГОЛОВУЮЧИЙ. Дякую.&nbsp;Шановні колеги, до мене підійшло багато народних депутатів і говорили, що вони не встигли проголосувати за проект постанови. Просили ще раз дати їм таку можливість. Я хочу з вами порадитись: коли є в цьому необхідність, ми можемо вважати, що проект був прийнятий за основу із корективами, про які говорили народні депутати, у тому числі Олег Тягнибок, Гриневецький. Ми могли би поставити на голосування зараз постанову в цілому. Підтримується? Підтримується. Щоб всі ті, хто хотів, все ж таки проголосували. Я прошу сісти на свої місця і підготуватись до голосування в цілому.</p>
<p>Проект постанови (№4306): "Звернення Верховної Ради України до держав-гарантів відповідно до Меморандуму про гарантії безпеки у зв'язку з приєднанням України до Договору про нерозповсюдження ядерної зброї ". Прошу Верховну Раду проголосувати за проект №4306 в цілому. Прошу голосувати. Колеги, ну давайте не жартувати! Давайте не жартувати з цим питанням!</p>
<p><i>(Загальна дискусія) </i></p>
<p>Не зрозуміло? Я ще раз повторюю: на прохання депутатів… Не повернутись! Ми прийняли рішення, що багато людей не встигло проголосувати. Є пропозиція сісти всім на свої робочі місця. Я оголошу список депутатів, які не голосували за цю постанову, які не цікавляться національною безпекою і недоторканістю нашої країни! Кожного депутата я оголошу, який не голосував! Готуйтесь!</p>
<p>Прошу повернутись до голосування за цю постанову, проголосувати за це. Прошу повернутись до голосування.</p>
<p>&nbsp;</p>
<p>10:59:15</p>
<p>За-240</p>
<p>Рішення прийнято.</p>
<p>Ставлю на голосування в цілому проект Постанови 4306: "Про звернення Верховної Ради України до держав-гарантів, відповідно до Меморандуму про гарантії безпеки у зв'язку з приєднанням України до Договору про нерозповсюдження ядерної зброї".</p>
<p>Прошу проголосувати за проект 4306 в цілому. Прошу визначитись Верховною Радою.</p>
<p><i>&nbsp;</i></p>
<p>ГОЛОС ІЗ ЗАЛУ. (Не чути)</p>
<p>&nbsp;</p>
<p>ГОЛОВУЮЧИЙ. Я сказав, це минулий раз голосувалося, з пропозиціями.</p>
<p>&nbsp;</p>
<p>10:59:52</p>
<p>За-246</p>
<p>Рішення прийнято.</p>
<p>По фракціях, будь ласка, дайте.</p>
<p>Партія регіонів – 14, "Батьківщина" – 71, "УДАР" – 32, "Суверенна європейська Україна" – 27, "Свобода" – 34, "Економічний розвиток" – 27, Компартія – 0, позафракційні – 40.</p>
<p>Шановні колеги, наступне питання нашого порядку денного: про припинення повноважень народного депутата України. Я інформую вас, що відповідно до пункту першого частини другої статті 81 Конституції України народний депутат України Арсеній Петрович Яценюк написав заяву про скасування ним депутатських повноважень у зв'язку з призначенням його на посаду Прем'єр-міністра України.</p>
<p>Шановні народні депутати, відповідно до нашого Регламенту ставлю на голосування пропозицію про дострокове припинення повноважень народного депутата України Арсенія Петровича Яценюка.</p>
<p>Прошу голосувати.</p>
<p>&nbsp;</p>
<p>11:01:04</p>
<p>За-290</p>
<p>Рішення прийнято.</p>
<p>Я звертаюся до інших народних депутатів, які були обрані на державні посади, також зробити відповідно до Регламенту подання заяв для того, щоб Верховна Рада могла з цього питання визначитися.</p>
<p>Будь ласка, народний депутат Швайка.</p>
<p>&nbsp;</p>
<p>11:01:28</p>
<p>ШВАЙКА І.О.</p>
<p>Шановні колеги! Ігор Швайка, фракція Всеукраїнського об'єднання "Свобода". У зв'язку з обранням на посаду міністра агрополітики прошу прийняти мою заяву і підтримати скасування депутатських повноважень. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, і народний депутат Сич, я розумію, хоче аналогічну заяву зробити, а також народний депутат Мохник.</p>
<p>Будь ласка</p>
<p>&nbsp;</p>
<p>11:02:02</p>
<p>СИЧ О.М.</p>
<p>Шановний пане Голово, шановні колеги!&nbsp; У зв'язку з обранням на посаду віце-прем'єр-міністра України прошу прийняти мою заяву про дострокове припинення повноважень народного депутата України. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Народний депутат Мохник, будь ласка.</p>
<p>&nbsp;</p>
<p>11:02:26</p>
<p>МОХНИК А.В.</p>
<p>Народний депутат Андрій Мохник, фракція Всеукраїнського об'єднання "Свобода". Шановні колеги, прошу прийняти мою заяву про припинення депутатських повноважень у зв'язку з обранням на посаду міністра екології та природних ресурсів України. Дякую.</p>
<p>&nbsp;</p>
<p>ГОЛОВУЮЧИЙ. Шановні народні депутати, за кожного ми повинні голосувати окремо.</p>
<p>Тому я ставлю на голосування пропозицію про дострокове припинення повноважень народного депутата України Швайки. Будь ласка, прошу визначитися голосуванням.</p>
<p>&nbsp;</p>
<p>11:03:07</p>
<p>За-286</p>
<p>Рішення прийнято.</p>
<p>Шановні колеги, я ставлю на голосування пропозицію про дострокове припинення повноважень народного депутата України Сича. Будь ласка, прошу визначитися голосуванням.</p>
<p>&nbsp;</p>
<p>11:03:33</p>
<p>За – 282</p>
<p>Рішення прийнято.</p>
<p>Шановні колеги, я ставлю на голосування пропозицію про дострокове припинення повноважень народного депутата України Мохника. Прошу визначитись шляхом голосування.</p>
<p>&nbsp;</p>
<p>11:03:58</p>
<p>За-281</p>
<p>281 голос. Рішення прийнято.</p>
<p>Я дякую шановних членів уряду за виконання ними своїх обов'язків.</p>
<p>Шановні колеги, я прошу повернутись до порядку денного. І зараз ми з вами розглянемо важливі питання, які довгий час Верховна Рада обговорювала, про які говорили наші виборці, наші громадяни, але ж рішення з яких не приймались. У нас декілька законів, які стосуються скасування та обмеження пільг народних депутатів.</p>
<p>Я би просив, шановні колеги, у зв'язку з багатьма зауваженнями, що Верховна Рада працює в екстремальному режимі, щоб ми все ж таки повернулися до нормального, ефективного, продуманого режиму роботи, щоб кожне рішення ми голосували після того, як воно пройде процедуру.</p>
<p>Тому за вимогою багатьох депутатів ми будемо голосувати закони, які мають доопрацювання, в першому читанні, і після роботи в комітетах, доопрацювання в профільному комітеті уже приймати в цілому. Немає заперечень? Немає заперечень.</p>
<p>Шановні колеги, слово надається народному депутату Пинзенику Віктору Михайловичу. Будь ласка. Давайте, Віктор Михайлович, я вибачаюсь, визначимось процедурою. Будь ласка, по процедурі. Народний депутат Розенко, включіть мікрофон.</p>
<p>&nbsp;</p>
<p>11:05:28</p>
<p>РОЗЕНКО П.В.</p>
<p>По процедурі. Знаючи ситуацію, знаючи, що ви як Голова Верховної Ради будете зараз зайняті трошки, ми, в принципі, не проти проведення скорочених процедур по законопроекту. Але єдине, Олександр Валентинович, у нас скорочена процедура : два – "за", два – "проти". У нас уже на сьогоднішній день є 5, мінімум уже 6, фракцій і ще позафракційні депутати.</p>
<p>Тому є пропозиція: після того, як&nbsp; виступлять доповідачі, дати для кожної фракції по 2 хвилини виступи, тобто провести обговорення від фракцій, а не два – "за", два – "проти".</p>
<p>&nbsp;</p>
<p>ГОЛОВУЮЧИЙ. Я зрозумів. Пропозиція: обговорити за скороченою процедурою, дати можливість виступити від фракцій. Нема заперечень, шановні колеги?</p>
<p>Я прошу підтримати цю пропозицію і проголосувати за скорочену процедуру розгляду питань. Будь ласка, хто – "за", прошу… хто визначився, шановні депутати, хто – "за", хто – проти, голосуванням.</p>
<p>&nbsp;</p>
<p>11:06:38</p>
<p>За-215</p>
<p>Рішення прийнято.</p>
<p>Я звертаюся до секретаріату Верховної Ради. До мене звернулися депутати від Партії регіонів, що їх законопроект з цього питання не поставлений. Я прошу з'ясувати причини і у випадку, коли це технічні причини, включити також і цей законопроект. Будь ласка.</p>
<p>Будь ласка, Віктор Михайлович, починайте доповідь.</p>
<p>&nbsp;</p>
<p>11:07:06</p>
<p>ПИНЗЕНИК В.М.</p>
<p>Шановні народні депутати, шановний головуючий, не пройшло і два роки, як нарешті закон про скасування депутатських пільг нарешті внесено в порядок денний. Цей закон був внесений у 2012 році. Наявність невиправданих привілеїв для окремих груп людей, особливо тих, які уповноважені представляти інтереси суспільства в його представницьких органах влади є абсолютно ненормальною річчю і недопустимою ні з економічної, ні з моральної точки зору. Це тим більш недопустимо в умовах, яких знаходиться зараз країна, яка потребує дій в першу чергу від влади. Дій, які стосувалися саме обмежень з боку влади.</p>
<p>Хотів би наголосити на найбільш принципових речах тих норм закону, які пропонується прийняти. Скасовується виплата заробітної плати депутатам, які припинили виконання повноважень протягом одного, в окремих випадках двох років, а в окремих випадках до виходу на пенсію у розмірі 50 відсотків зарплати діючого депутата. Скасовується виплата двохмісячної допомоги на оздоровлення під час відпустки. Скасовується виплата 12-місячних посадових окладів при виході на пенсію народних депутатів. Скасовується безоплатне забезпечення путівками на санаторно-курортне лікування депутатів Верховної Ради України. Скасовується державне страхування за рахунок коштів державного бюджету народних депутатів України.</p>
<p>Далі. Серйозні зміни вносяться в безплатний проїзд. Скасовується право народного депутата користуватися безплатно всіма видами транспорту.</p>
<p>Замість цього депутатам передбачається встановлення ліміту коштів на проїзд для виконання депутатських повноважень. І кожен депутат має вкладатися в рамки цього ліміту.</p>
<p>Надзвичайно важлива норма цього закону стосується забезпечення житлом. Скасовується право забезпечення житлом ….</p>
<p>&nbsp;</p>
<p align=center>Засідання веде заступник Голови Верховної Ради України КОШУЛИНСЬКИЙ Р.В.</p>
<p>&nbsp;</p>
<p>ГОЛОВУЮЧИЙ. Прошу дати завершити.</p>
<p>&nbsp;</p>
<p>ПИНЗЕНИК В.М. …скасовується право отримання службового житла або компенсації задля поліпшення житлово-комунальних умов для народних депутатів України.</p>
<p>Для депутатів, які територіально знаходяться більше ніж 30 кілометрів від меж Києва, передбачається можливість видачі ліміту коштів для найняття готелю за рахунок власних коштів. При цьому це надання відбувається за заявою. Список депутатів, які подали заяву і потребують цих коштів, підлягає обов'язковому опублікуванню в газеті "Голос України".</p>
<p>В цьому законі не зачеплена проблема пенсійного забезпечення. І я хотів би наголосити, чому. Справа в тому, що спеціальний режим пенсійного забезпечення мають не тільки народні депутати України, а більш ніж десять категорій громадян України. В зв'язку з цим пропонується, щоб ми одним законом окремо врегулювали, що з цього року і більше ніколи не буде повторюватися ситуація, коли в нас існує десятки пенсійних законів. Для всіх громадян України, включаючи депутатів та інших категорій громадян України, пенсія має призначатися за єдиним законом, за єдиними правилами. Стаж роботи і заробіток мають бути основою призначення всіх пенсій.</p>
<p>І останнє, що хотів би наголосити. Шановні народні депутати,&nbsp; закону, який ми розглядаємо, два роки скоро буде. Якщо ми сьогодні не приймемо закон в першому читанні &nbsp;і в цілому, то ми його не приймемо ніколи. У зв’язку з цим наша фракція пропонує проголосувати цей закон за основу і в цілому. Тут нема що дебатувати. Прохання залу визначитись і підтримати цей закон.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу народних депутатів записатись. Від фракцій прошу записатись. Всі зразу йдемо? Всі зразу, гаразд, нема проблеми. Давайте тоді йдемо всі зразу.</p>
<p>Прошу до слова народного депутата України Яворівського Володимира Олександровича.</p>
<p>&nbsp;</p>
<p>11:11:48</p>
<p>ЯВОРІВСЬКИЙ В.О.</p>
<p>Шановні парламентарії, шановні наші виборці! Цей законопроект мій уже з отакенною бородою, переходить уже, по-моєму, ще з там тої каденції. Його нібито і&nbsp; розглядали, і пан Єфремов відписував мені, що він не на часі, цей законопроект, або щось там не так і тому подібне. Нарешті прийшов час. Я переконаний, що ми повинні цю проблему розв’язати. В чому суть?</p>
<p>Суть у тому, що коли приймався цей законопроект, я це дуже добре пам’ятаю, тут сиділи, сиділи тоді секретарі обкомів партії, які дуже тямили у всіх цих нюансах, моментах, які пільги є, як їх використовувати, там, і таке і інше. І, власне кажучи, цю ідеологію в цей законопроект внесли саме вони.</p>
<p>Сьогодні є проблема розв’язати. Про що йдеться? Тут є пільги, які просто смішні і які треба просто відкинути, бо, ну, нічого не несуть. Безкоштовна стоянка автомобіля народного депутата – знайшли проблему! Є і інші питання. Є питання, так би мовити, феодальних, величезних пільг невиправданих. Народний депутат, не ставши народним депутатом, в силу тих чи інших причин, може абсолютно жити до пенсії або і до самісінької смерті може жити, знайшовши різні лазівки, скажімо там, ніби десь заочно навчається, може отримувати 80 відсотків заробітної плати діючого народного депутата. Ну, де таке&nbsp;бачено і чому це повинно бути на сьогоднішній день?</p>
<p>Я абсолютно переконаний в тому, що є несправедливим тоді, коли ми йдемо на 45 днів у відпустку і отримуємо зверху ще одну заробітну плату. Скажіть, будь ласка, ми що, з вами не здатні протягом року або відкласти якісь гроші і таке інше, для того щоб поїхати у відпустку і забезпечити собі відпустку? Абсолютно зрозуміло, і це можна було б скоротити, я пропоную це в своєму законопроекті.&nbsp;Ще кілька моментів.</p>
<p>&nbsp;</p>
<p>ГОЛОВУЮЧИЙ. Прошу дати завершити.</p>
<p>&nbsp;</p>
<p>ЯВОРІВСЬКИЙ В.О. Да, я завершую вже.</p>
<p>Через те, я вважаю, що потрібно прекрасний законопроект, зараз ви почуєте, Миколи Томенка. Я підтримую і дуже багато тез із законопроекту Пинзеника. Я переконаний, до другого читання звести всі розумні якісь пропозиції, які є, зробити один нормальний закон. Я ще раз кажу, позбавити цих феодальних пільг, які людям "колять очі", і справедливо "колять очі", і все стане на свої місця. Дякую.</p>
<p>&nbsp;</p>
<p>ГОЛОВУЮЧИЙ. Дякую.&nbsp;Прошу до слова народного депутата України Томенка Миколу Володимировича.</p>
<p>&nbsp;</p>
<p>11:14:47</p>
<p>ТОМЕНКО М.В.</p>
<p>Шановні колеги, один такий стратегічний, так би мовити, посил. Ми повинні сьогодні громаді сказати, що, очевидно, все, що стосується пострадянської моделі, так званих прихованих чи офіційних пільг та привілегії, мусить бути переглянуто. І ми як народні депутати повинні показати приклад, але не забувати, що ця система збудована в цілій державі і мусить, відповідно, бути переглянута, обговорена і зупинена, і залишена в історії. Я маю на увазі і спеціальне життя, і інфраструктуру життя, яке є в міліції, в прокуратурі, судах, обласних адміністраціях, в кожному міністерстві, в центральному відомстві. Я з подивом дізнався, що у нас найдрібніші відомства мають свою систему нагородних знаків, практично таку саму, як Президент видає, які на бюджетні гроші видаються і один одного нагороджують. Це неприпустимі речі, які ми мусимо зробити.</p>
<p>Друга позиція стосовно мого законопроекту і законопроектів моїх колег: Володимира Яворівського, колег із "УДАРу". Те, що ми з Андрієм Кожем'якіним зробили, я в даному випадку не популяризую себе, а я підтримую більшість Верховної Ради України. Я нагадаю вам, що перед ухваленням бюджету на 2012 рік в "Прикінцевих положеннях" і "Перехідних" Закону про бюджет були призупинені пільги народних депутатів, які вже діяли протягом одного року. На жаль, бюджет на 2013, чи який там, був прийнятий і пільги були відновлені, тому фактично ми з Кожем'якіним переписали слово в слово те, що вже було призупинено і діяло на практиці, мається на увазі екзотичні пільги, якими ніхто не користується: парковки, там і так далі, і оздоровлення, матеріальна допомога, гроші на квартири, тобто те, що люди від нас вимагають.</p>
<p>Тому я агітую за свій законопроект, і якщо стоїть питання в цілому голосувати, то він найбільш підготовлений, і давайте голосувати в першому читанні…</p>
<p>&nbsp;</p>
<p>ГОЛОВУЮЧИЙ.&nbsp; Дякую. &nbsp;Шановні народні депутати!&nbsp; Я прошу записатися від фракцій на виступ. Прошу записатися від фракцій, від комітету.</p>
<p>Від комітету, будь ласка, Пишний. І прошу записатися від фракцій на виступи.</p>
<p>&nbsp;</p>
<p>11:17:33</p>
<p>ПИШНИЙ А.Г.</p>
<p>Дякую.&nbsp;Шановні колеги! Як відомо, дійсно, цей законопроект фактично майже півтора роки пролежав в регламентному комітеті, який контролювався Партією регіонів. Ми неодноразово наполягали на винесенні цього законопроекту на засідання регламентного комітету. Одного разу він все ж таки був винесений, але більшість, яка була, знову ж таки контрольована Партією регіонів, жодного рішення ухвалено з цього приводу не було.</p>
<p>Тож я би дуже з величезним задоволенням&nbsp; вам зараз повідомив щодо позиції регламентного комітету, а вона повинна бути чітка і однозначна. Я її повторюю, те, що озвучував на регламентному комітеті: ми зобов’язані переглянути той статус пільговий ті привілеї, які є на сьогоднішній день у народних депутатів, і привести їх до європейських стандартів.</p>
<p>Натомість три законопроекти: 1075, 1075-1, 1075-2, а також той законопроект, який було узгоджено лідерами фракцій Кличком, Яценюком і Тягнибоком, - дотепер в сесійній залі не розглянутий. Тому я пропоную народним депутатам, власне, рішення регламентного комітету так і звучить, дещо парадоксально: "Надано протокольне доручення&nbsp; підкомітету з питань забезпечення діяльності Верховної Ради та народних депутатів, узагальнити внесені законодавчі&nbsp; пропозиції та підготувати пропозиції про внесення змін до Закону України про статус народного депутата щодо скасування гарантій діяльності народних депутатів". Все, друзі, немає рішення регламентного комітету з цього приводу, тому сесійна зала повинна сьогодні визначатися. Люди чекають від нас цього рішення. І я дуже сподіваюся, воно буде ухвалене. Дякую.</p>
<p>&nbsp;</p>
<p>ГОЛОВУЮЧИЙ. Дякую</p>
<p>Прошу народних депутатів до виступу. Від фракції Партії "УДАР Віталія Кличка" Каплін. Розенко? Будь ласка.</p>
<p>&nbsp;</p>
<p>11:19:34</p>
<p>РОЗЕНКО П.В.</p>
<p>Павло Розенко, фракція "УДАР" Віталія Кличка. Я хочу, щоб ми сьогодні, справді, не затягували процес, не створювали ніяких додаткових комісій узгоджень процедур і так далі, і тому подібне.</p>
<p>Ми сьогодні повинні прийняти рішення, рішення – єдине і остаточне. Тому, правді, цей законопроект був внесений фракцією "УДАР" ще, практично, півтора року тому. Півтора року тому ми... півтора роки ми не могли добитися включити його в порядок денний. Сьогодні створена нова коаліція і завдяки тому, власне, і вдалося це робити. Сьогодні ми повинні рішення прийняти про скасування всіх пільг народних депутатів України. Тому ми пропонує проголосувати закон за основу і в цілому. Але я хотів би, щоб всі розуміли, що проблема системи пільг в Україні на багато глибша, ніж лише пільги народним депутатам України.</p>
<p>Сьогодні в Україні нараховується 18 мільйонів пільговиків. Для&nbsp; того, щоб опрацювати і профінансувати всі пільги, допомоги, компенсації, які потрібні сьогодні, згідно діючим законом, щороку бюджет має витрачати &nbsp;витрачати приблизно 160 мільярдів гривень.</p>
<p>Тому я закликаю уряд підійти комплексно до системи реформування пільг в Україні. Не повинно бути так, що людина, яка отримує пенсію тисячу гривень, не користується жодними пільгами, а у нас є категорії високопосадовців, прокурорів, суддів і так далі, які отримують зарплати 5, 6, 7 тисяч гривень і мають право і на безкоштовній проїзд, і на несплату комунальних пільг і&nbsp; послуг в Україні, таку систему треба руйнувати. Руйнувати, і негайно. І ми сьогодні повинні показати приклад. Реформи починаються з влади, реформи починаються з народних депутатів. Тому ми пропонуємо…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу&nbsp; до слова народного депутата Єремеєва. Від фракції "Суверенна європейська Україна".</p>
<p>&nbsp;</p>
<p>ЄРЕМЕЄВ І.М.</p>
<p>Шановний голово, шановні народні депутати! Український народе! Пільги – це наслідки Радянського Союзу. Кожен партократ, кожен чиновник у Радянському Союзі мав пільги по тих чи інших питаннях. І сьогодні, протягом усього періоду незалежності України, кожна політична сила, кожен лідер, який йшов на вибори, казав: "Ми за те, щоб відмінити пільги для народних депутатів".</p>
<p>Група народних депутатів "Суверенна європейська Україна" вважає, що сьогодні необхідно прийняти рішення про відміну пільг. Ми знаходимось у глибокій політичній кризі, ми знаходимося у глибокій економічній кризі, а саме головне: ми прийняли рішення, що ми зробимо всі кроки для того, щоб Україна стала європейською державою. І саме найвищій законодавчий орган України,&nbsp;&nbsp;&nbsp; де знаходиться 450 народних депутатів, повинні саме з себе показати цей перший крок. І я вважаю, що сьогодні кожний народний депутат, хто є в цьому залі, повинен проголосувати за зняття пільг. Це буде перший крок, який покаже, що ми розуміємо, яку країну ми хочемо збудувати.&nbsp; Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу до слова народного депутата Писаренка, фракція Партія регіонів.</p>
<p>&nbsp;</p>
<p>11:23:22</p>
<p>ПИСАРЕНКО В.В.</p>
<p>Шановні колеги, на жаль, сьогодні в порядку денному немає ще одного законопроекту, який стосується зняття депутатських пільг. Це законопроект, який підготовлений нами, і, на жаль, сьогодні його не поставили як альтернативний. Але хочу вам сказати одне: тут все вірно було сказано. Ті законопроекти, які зараз будуть голосуватися, ми їх підтримаємо. Але вони розроблені, який два роки тому, який ще більше. І вони тоді, хочу нагадати, завжди були політичним компромісом. Ми випрацювали безкомпромісний варіант: забрати все.</p>
<p>Хочу нагадати вам, що пільги найбільші мають депутати, які вже не є депутатами, тобто попередніх скликань. Вони користуються найбільшими пільгами. І нам потрібно, потрібно, якщо ми хочемо щось зробити, анулювати все. В нашому законопроекті 4125, в ньому говориться, що у депутата залишається одна єдина зарплата. Якщо ви готові на такий крок, а не гратися в політику, ми пропонуємо зараз поставити на голосування цей законопроект, готові в цілому відразу його проголосувати, і після цього слово "пільги" назавжди зникне з політичної історії України. Дякую.</p>
<p>&nbsp;</p>
<p>ГОЛОВУЮЧИЙ. Від групи "Економічний розвиток" прошу народного депутата Пилипенка.</p>
<p>&nbsp;</p>
<p>11:24:57</p>
<p>ПИЛИПЕНКО В.П.</p>
<p>Дякую.&nbsp;Шановні колеги, шановні виборці, всі, хто нас зараз дивляться. Дійсно, це питання, яке ми порушуємо сьогодні, воно є вкрай необхідне і вкрай важливе, що ми особисто в душі доросли до того, що необхідно це все скасовувати.</p>
<p>На сьогодні ми маємо 3 законопроекти. В цих законопроектах максимально скасовуються як пільги, так і матеріальні виплати. Але кожен законопроект по-різному підходить до окремих категорій пільг. Я хочу сказати, що тут, дійсно, називався законопроект 4125, який, на жаль, не включений зараз до обговорення, він, дійсно, дещо радикально підходить і залишає за депутатами лише їхню депутатську зарплату.</p>
<p>Я хочу для виборців зараз повідомити цифри, про які ми зараз з вами говоримо, але які не називаємо. Наприклад: зал офіційних делегацій - близько мільйона гривень виділяється; матеріальна допомога&nbsp; (частина восьма статті 20 Закону про статус депутата), уявіть собі, 34 тисячі гривень на 450 депутатів – це 15 мільйонів гривень. А ще є кошти на депутатську діяльність. Якщо їх помножити, то виходить ні багато ні мало 94 мільйони гривень. Таким чином, ми зараз тільки що сказали про економію 110 мільйонів гривень.</p>
<p>Фракція "Економічний розвиток" повністю підтримує необхідність скасування і пільг, і матеріальних виплат, особливо депутатам колишніх скликань.</p>
<p>Більш того, я хочу звернути увагу, що із трьох законопроектів ми не можемо зараз жодного голосувати в цілому, щоб ми, не дай Бог, не натворили біди і потім не зверталися по судах роками, і ми не зекономили для народу, а ми навпаки збільшили витрати, які держава буде платити колишнім депутатам.</p>
<p>Тому наша пропозиція така: ми просимо проголосувати за основу. Ми офіційно будемо підтримувати законопроект колеги Томенка, тому що він найбільш повно, найбільш повно і найбільш наближено до законопроекту 4125, максимально скасовує пільги і урізає витрати.</p>
<p>Більше того, ми просимо поставити на голосування в скорочені строки розгляду перед підготовкою до другого читання і також це підтримати. Ми повинні сьогодні це рішення прийняти. Але давайте…</p>
<p>&nbsp;</p>
<p>ГОЛОВУЮЧИЙ. Прошу дати завершити.</p>
<p>&nbsp;</p>
<p>ПИЛИПЕНКО В.П. …працювати як Верховна Рада відповідально і працювати через комітети. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу до слова народного депутата Гордієнка, фракція Комуністичної партії.</p>
<p>&nbsp;</p>
<p>11:27:21</p>
<p>ГОРДІЄНКО С.В.</p>
<p>Шановні колеги, шановні громадяни України, я хотів би нагадати, що фракція Комуністичної партії України в усіх скликаннях стояла на позиціях обмеження і ліквідації саме тих саме пільг, якими користувалися народні депутати України. Я звертаю увагу всіх, щоб ви на це подивилися, у всіх скликаннях фракція Компартії України голосувала одноголосно за їх ліквідацію.</p>
<p>Ми звертаємо увагу на те, і повинні на це звернути, що є якісь пільги, а є те, що дійсно забезпечує діяльність народного депутата України і нам необхідно саме на це звертати увагу і до цього виважено відноситися.</p>
<p>Сьогодні об'єктивно правильно було б підійти, і я сам підтримую попереднього виступаючого, що нам необхідно саме прийняти за основу даний законопроект, доручити за скороченою саме процедурою саме підготувати його до другого читання на базі цих саме законопроектів і саме проголосувати одностайно, залишивши лише те, що дійсно забезпечує депутатську діяльність народного депутата України. Дякую за увагу.</p>
<p>&nbsp;</p>
<p>ГОЛОВУЮЧИЙ. Прошу до слова від фракції Всеукраїнського об'єднання "Свобода" Шевченко Олександр Оксеньтійович.</p>
<p>&nbsp;</p>
<p>11:28:46</p>
<p>ШЕВЧЕНКО О.О.</p>
<p>Прошу передати слово Михальчишину.</p>
<p>&nbsp;</p>
<p>ГОЛОВУЮЧИЙ. Прошу включити мікрофон Юркові Михальчишину.</p>
<p>&nbsp;</p>
<p>11:29:04</p>
<p>МИХАЛЬЧИШИН Ю.А.</p>
<p>Шановні народні депутати, шановні українці, безперечно, фракція Всеукраїнського об'єднання "Свобода"&nbsp; категорично підтримує будь-які ініціативи, які в теперішній скрутний час спрямовані на відновлення соціальної справедливості.</p>
<p>Ми однозначно виступаємо за розширення категорії осіб, які підпадають під скорочення пільг і привілеїв. Мову сьогодні треба вести не лише про скасування так званих пільг для народних депутатів України, а й для усіх інших високопосадовців. Мова йде про Президента України, мова йде про міністрів Кабінету Міністрів, мова йде про членів уряду, про прокурорів всіх рівнів, про суддів, високопосадовців МВС, податкової і інших репресивних, фіскальних державних органів.</p>
<p>Втім дуже цікаво бачити, як в цій сесійній залі зараз найбільшими поборниками соціальної справедливості виступають депутати-мільйонери і без п'яти хвилин мільярдери, яким, звичайно, легко&nbsp; зараз вдавати з себе захисників пригноблених і знедолених українців. Проте я нагадую, що в червні цього року у цій сесійній залі у нас був законопроект, який подавали спільно Олег Тягнибок, Арсеній Яценюк і Віталій Кличко. І цей законопроект був ганебно провалений, в тому числі силами тих, хто зараз вдає тут з себе народних трибунів і захисників знедолених трудівників. Тому, товариство, хочу нагадати, що ми добре будемо виконувати принцип: "Ніхто не забутий, ніщо не забуте".</p>
<p>Всеукраїнське об'єднання "Свобода", крім того, наполягає на тому, аби максимальний розмір забезпечення у грошовому вимірі всіх високопосадовців не перевищував у майбутньому десяти прожиткових мінімумів, які передбачені для осіб, що втратили працездатність.</p>
<p>А загалом, в теперішній скрутний час, звичайно, що ми маємо демонструвати приклад, коли ми від країни будемо просити затягнути паски для того, аби подолати кризу, в першу чергу ми повинні вийти до народу і зробити цей крок самі, без примусу, демонстративно, принципово, послідовно і без жодних обмежень і вивертів.</p>
<p>Відтак, ми повинні справді зараз продемонструвати справжню щирість наших намірів, відмовитись зараз від дешевого популізму, коли мільярдери і мільйонери, вибачте, з царського плеча показують, що вони відмовляються від якихось несуттєвих пільг …</p>
<p>&nbsp;</p>
<p>ГОЛОВУЮЧИЙ. Прошу дати завершити.</p>
<p>&nbsp;</p>
<p>МИХАЛЬЧИШИН Ю.А. Тому, ще раз підкреслюю, що зараз будемо порушувати питання про відмову і скасування всіх пільг і привілеїв для тих, хто роками вибудовував авторитарний режим, для тих, хто розбудовував корупційну правопохоронну систему, хто розбудував ганебну продажну прокуратуру і проституйовану судову гілку влади.</p>
<p>Мова йтиме і про суддів Конституційного Суду, які заламали хребет українському народовладдю і зламали хребет конституційному ладу. Мова йтиме про Генеральну прокуратуру, яка перетворилася в репресивно-каральний орган, на зразок, прокуратури сталінських часів епохи Вишинського. Мова йтиме про МВС, яке хотіло взяти на себе&nbsp; функції НКВД часів Берії; СБУ, яке хотіло стати охранкою на зразок ГПУ Ягоди і Менжинського. Ми їх зараз всіх змусимо, в тому числі і власною кишенею, заплатити за злочини проти українського народу.</p>
<p>Дякую за увагу. Слава Україні!</p>
<p>&nbsp;</p>
<p>ГОЛОВУЮЧИЙ. Прошу до слова народного депутата Ар'єва, фракція "Батьківщина".</p>
<p>&nbsp;</p>
<p>11:32:17</p>
<p>АР’ЄВ В.І.</p>
<p>Шановні колеги, от попередній виступаючий буквально зняв з язика деякі тези. Нам говорили, що уряд – камікадзе. Нам говорили, що людям треба затягнути паски, що покращання не буде. Так першими маємо покращання, яке існує у нас багато років, від того покращення відмовитися ми самі. Тільки в тому разі, якщо ми всі пропонуємо народу затягнути паски, народ зрозуміє це лише тоді, коли ми це зробимо перші. І в даному разі треба розглядати не лише законопроекти про скасування пільг народних депутатів України. Треба, до речі, розширювати ці питання, зокрема мій колега сказав дуже слушну пропозицію щодо того, що не може народний депутат&nbsp; одночасно отримувати і зарплату депутату, і&nbsp; пенсію, яку він отримує з Пенсійного фонду. Це має бути, щось одне має залишитися.</p>
<p>Нам терміново треба ухвалювати,&nbsp; я прошу головуючого протокольне доручення дати регламентному комітету, народним депутатам, які хочуть це зробити, негайно, протягом буквально одного тижня, розробити законопроекти про скасування пільг урядових, про скасування шалених пільг суддям Конституційного Суду, суддям загальної юрисдикції, працівникам прокуратури. Вибачте, будь ласка: коли пенсіонер, який отримує тисячу гривень пенсії, часто не може отримати собі субсидію на оплату комунальних послуг, а при цьому прокурор має 50-відсоткову, мінімально 50-відсоткову, знижку при заплаті в кілька тисяч гривень, то це сьогодні треба скасовувати негайно. Нам треба обов’язково відмовлятися від будь-яких виплат матеріальної допомоги державним службовцям&nbsp; і всім, хто працює…</p>
<p>&nbsp;</p>
<p>ГОЛОВУЮЧИЙ. Прошу дати завершити.</p>
<p>&nbsp;</p>
<p>АР'ЄВ В.Г. …і всім, хто працює сьогодні в публічній або державній сфері. Це треба робити зараз, невідкладно, тому що казна сьогодні порожня, і нам сьогодні треба відмовитися від цього першими. Я дуже прошу протягом тижня це зробити,&nbsp;внести і проголосувати. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу, від позафракційних народний депутат Гриценко.</p>
<p>&nbsp;</p>
<p>11:34:59</p>
<p>ГРИЦЕНКО А.С.</p>
<p>Шановні колеги, я рідко виступаю, я хочу сказати дві важливі речі, крім цього законопроекту. Я проголосую за всі три, аби тільки хоч один пройшов: пільги треба скасувати. Але два питання інших є, дуже важливих.</p>
<p>Говорять, "уряд камікадзе". А чому дехто взяв з собою запасні парашути? Я прошу уваги! Закон про Кабмін, який вчора ми ще раз підтвердили, вимагає, щоб кожен із членів уряду написав одразу заяву про складання повноважень депутата. І – увага! - голосується це на тому ж самому засіданні, де затверджується уряд. Чому вчора цього не зробили?</p>
<p>Тому вимагаю негайно, щоб всі члени уряду, так само, як це зробив Яценюк і члени від "Свободи", так само, щоб всі члени уряду, так само Нацбанк, так само РНБО, так само всі інші, написали заяву про складання повноважень. І тоді не буде другого питання, яке я зараз поставлю.</p>
<p>Коаліція налічує зараз 258 людей. Чому на голосуваннях 237 - 240? Де коаліція? Не повинно такого бути, що люди не приходять на засідання. Якщо є коаліція, значить мінімум 258. Бо, якби сьогодні інші члени парламенту, такі як я, які не входять до коаліції, не віддали голоси "за", ми могли б взагалі провалити ту постанову, вкрай важливу, по оцінці політичної ситуації.</p>
<p>Прошу нову команду – перше - скинути запасні парашути; друге - голосувати дисципліновано, давати собою приклад. Дякую.</p>
<p>&nbsp;</p>
<p>ГОЛОВУЮЧИЙ. Прошу, від комітету Андрій Пишний. Будь ласка. Профільний комітет, Андрій Пишний. Будь ласка.</p>
<p>&nbsp;</p>
<p>11:36:47</p>
<p>ПИШНИЙ А.Г.</p>
<p>Шановні народні депутати, шановний народе України! Ви знаєте, приємно бачити, як в цій сесійній залі розвиднялося, як усі народні депутати в один голос починають говорити про необхідність скасування депутатських пільг, в той час коли цей законопроект навіть неможливо було поставити на розгляд комітету. Дякую вам за це.</p>
<p>Але, ви знаєте, є певна сюрреалістичність у нашій з вами розмові тут. Люди зараз ставлять питання&nbsp;про люстрацію народних депутатів, люди зараз ставлять питання про люстрацію колишніх державних службовців, а ми з вами обговорюємо: доцільно чи недоцільно. Немає двох відповідей: доцільно. І голосування повинно відбутися сьогодні, тому що вам треба з чимось виходити до людей. Це перше.</p>
<p>Друге. Хочу прокоментувати те, що було сказано Анатолієм Степановичем. Арсеній Яценюк написав заяву про складання&nbsp; повноважень, народні депутати, які сьогодні були присутні в залі, написали заяву про складання повноважень. Ті народні депутати, переконаний, які сьогодні зараз працюють в міністерствах в режимі 24-добового навантаження, прийдуть сюди напишуть заяви, можете не сумніватися, саме так воно і буде. Зараз відбувається Рада національної безпеки і оборони, зараз відбувається розгляд надважливіших рішень, які в тому числі були перед цим розглянуті Верховною Радою.</p>
<p>То щодо пільг: друзі прошу підтримати, прошу закінчити розмови з цього приводу, вийти до людей, сказати їм "вибачте" і починати рухатися далі. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Шановні народні депутати!&nbsp; Давайте підготуємося до голосування. Я попрошу запросити всіх народних депутатів&nbsp; до зали. Зараз складний, важкий закон. Ми почули, бачимо, ми вже всі виступили, скорочена процедура, ми зараз перейдемо до голосування законопроектів,&nbsp; які зареєстровані: 1075, 1075-1 і 1075-2.</p>
<p>Прошу запросити всіх депутатів. Включіть мікрофон Сергію Сасу, будь ласка.</p>
<p>&nbsp;</p>
<p>11:38:59</p>
<p>САС С.В.</p>
<p>Дякую. Депутат Сас, "Батьківщина".</p>
<p>Шановний головуючий, шановні колеги! На жаль, комітет не визначився стосовно перспективи прийняття цих законів, і от я хотів би запропонувати, щоб ми це питання не розглядали в контексті наближення президентської кампанії як черговий певний піар, а підійшли до цього по-державнницькому.</p>
<p>Тут пропонувалося питання щодо в першому читанні один проголосувати, всі направити і в другому читанні врахувати все. Але, шановні колеги, сьогодні хороший законопроект внесений "УДАРом", хороший законопроект внесений Томенком, і ще кращій, внесений Яворівським, не поданий законопроект, внесений Тягнибоком, Кличком і Яценюком, який був відхилений.</p>
<p>Шановні колеги, скорочена процедура до другого читання передбачає сім днів. Тому, щоб нічого не загубилося в даній ситуації, щоб ми були все-таки були свідомими того, що приймаємо, я пропоную всі законопроекти направити за скороченою процедурою на сім днів до регламентного комітету. Через сім днів проголосувати це все в цілому - і закінчити цю тему назавжди, об'єднавши, використавши всі. Тому що, якщо ми зараз проголосуємо в першому читанні ударівський, ми не зможемо врахувати до другого читання всі інші. Давайте не використовувати як піар, а підемо відповідно до частини другої статті 110 Регламенту Верховної Ради України. Дякую за увагу. <i>(Оплески)</i> Тому що...</p>
<p>&nbsp;</p>
<p>ГОЛОВУЮЧИЙ. Дякую. Віктор Пинзеник – з мотивів. Ідемо голосувати, товариство, ну, ми довго будемо говорити.</p>
<p>&nbsp;</p>
<p>11:40:59</p>
<p>ПИНЗЕНИК В.М.</p>
<p>Шановні колеги, я відразу хочу заявити, що фракція партії "УДАР" буде голосувати за буд-який закон, для нас важливе рішення, а не те, хто є автором закону. Ви знаєте, я – трошки з бородою депутат і я добре розумію, що відбувається&nbsp; в залі. Шановні друзі, не кривіть душею. Будь-які спроби не проголосувати сьогодні закон, будь-які спроби поліпшити закон мають під собою одне – небажання скасувати депутатські привілеї. Давайте рухатисяstep by step, крок за кроком. Якщо є поліпшення – вносьте його завтра законом, ми за нього проголосуємо. Але сьогодні країна має позбутися депутатських пільг і привілеїв, а тому закон має бути проголосований за основу і в цілому. І прошу по Регламенту ставити на голосування. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Шановне товариство! Я попрошу запросити всіх народних депутатів до сесійної зали і зараз переходимо до голосування.</p>
<p>Отож, шановне товариство, я ставлю послідовно так, як воно в нас є в порядку денному законопроекти. Ставиться на голосування законопроект (реєстраційний номер 1075) (автор – народний депутат Кличко і ще велика кількість депутатів. Вся фракція "УДАР") про внесення змін до Закону України "Про статус народного депутата України" щодо скасування та обмеження пільг. За основу. Прошу голосувати.</p>
<p>&nbsp;</p>
<p>11:42:53</p>
<p>За-243</p>
<p>Рішення прийнято.<i>(Оплески)</i></p>
<p>Шановні народні депутати! Відповідно до статті 102 частини чотири Закону про Регламент, враховуючи зауваження народних депутатів… Стоп. Я прошу зачекати! Чи є зауваження в народних депутатів? Чи ми можемо переходити, враховуючи те, що немає висновку профільного комітету, що зараз… Спокійно! Давайте ми порадимося. Є пропозиція народних депутатів запропонувати за скороченою процедурою перейти до другого читання, перенести. Як будемо голосувати? В цілому? Ви готові? Готові голосувати за в цілому? Ставимо.</p>
<p>Шановні народні депутати, ставимо на голосування законопроект (№1075) про внесення змін до Закону України "Про статус народного депутата України" щодо скасування та обмеження пільг в цілому. Прошу голосувати.</p>
<p>&nbsp;</p>
<p>11:44:20</p>
<p>За-301</p>
<p>Рішення прийнято. Дякую.</p>
<p>По фракціях, будь ласка.</p>
<p>Партія регіонів – 55, "Батьківщина" – 69, "УДАР" Віталія Кличка – 35, "Суверенна європейська Україна" – 25, ВО "Свобода" – 31, "Економічний розвиток" – 25, Компартія – 22, Позафракційні – 39.</p>
<p>Дякую.</p>
<p>Інформацію, будь ласка. Нестор Шуфрич, будь ласка, хвилину.</p>
<p>&nbsp;</p>
<p>11:44:50</p>
<p>ШУФРИЧ Н.І.</p>
<p>Дякую, шановний головуючий, шановні колеги, за погодженням із Головою Верховної Ради Автономної Республіки Крим я маю право повідомити вас про свою телефонну розмову з ним. Хочу нагадати, що я добре знаю кримський парламент. Я в свій час мав честь бути обраним депутатом Верховної Ради Автономної Республіки Крим. Хочу вам сказати, що там чудові люди, чудовий край. І Костянтинов Володимир Андрійович – спікер парламенту Криму - сказав, що сьогодні вони звертаються з проханням щодо розгляду питання виключно розширення прав автономії Криму, про які вони говорять на протязі вже більш ніж десяти років, а фактично з моменту прийняття Верховною Радою України Конституції Автономної Республіки Крим, ні про що більше не йдеться. І в ніякому випадку не йдеться&nbsp; про…</p>
<p>&nbsp;</p>
<p>ГОЛОВУЮЧИЙ. Дайте завершити, будь ласка.</p>
<p>&nbsp;</p>
<p>ШУФРИЧ Н.І. І ні в якому випадку не йдеться про вихід автономії зі складу нашої країни.</p>
<p>Тому я прошу зараз, щоби ми всі були уважні один до одного. Якщо певний регіон на протязі багатьох-багатьох років, не тільки зараз, має певні прохання і просить їх почути, то я думаю, що маємо відповідно відреагувати і уникати будь-яких спекуляцій і радикальних настроїв. Я переконаний, що ми знайдемо діалог і вирішимо під час діалогу всі нагальні питання, які турбують і кримчан, і в цілому всю Україну.</p>
<p>Тому прошу утриматися від різких заяв і діяти виключно у напрямку діалогу, розуміння і поваги один до одного. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Геннадій Геннадійович Москаль, будь ласка. Товариство, ми знову починаємо…</p>
<p>&nbsp;</p>
<p>11:47:16</p>
<p>МОСКАЛЬ Г.Г.</p>
<p>Шановні депутати, не слухайте брехню, не було кворуму. Рівно було 47 депутатів. Це менше кримського парламенту, чим від половини. Всі рішення, прийняті кримським парламентом, є незаконні, і Верховна Рада має розпустити сьогодні кримський парламент.</p>
<p>&nbsp;</p>
<p>ГОЛОВУЮЧИЙ. Шановне товариство! Розенко, будь ласка, включіть мікрофон.</p>
<p>&nbsp;</p>
<p>11:47:31</p>
<p>РОЗЕНКО П.В.</p>
<p>Павло Розенко, фракція "УДАР". Шановний головуючий, шановні народні депутати! В останньому голосуванні за Закон про статус народного депутата України у мене не спрацювала картка для голосування. Тому я офіційно заявляю про те, щоби був зарахований голос "за" цей законопроект. Відповідно офіційну заяву з цього приводу я передам в секретаріат Верховної Ради&nbsp; України.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановне товариство, переходимо до наступного пункту порядку денного.</p>
<p>Вашій увазі пропонується проект&nbsp; Постанови (реєстраційний номер&nbsp; 4209) про висловлення недовіри Національній раді України з питань телебачення і радіомовлення за результатами розгляду звіту за 2013 рік. До слова запрошую народного депутата України Княжицького Миколу Леонідовича.</p>
<p>Шановне товариство, яка пропозиція щодо процедури розгляду цього питання? Прошу, Розенко.</p>
<p>Одну секундочку, зараз, ми процедуру проголосуємо.</p>
<p>&nbsp;</p>
<p>11:48:35</p>
<p>РОЗЕНКО П.В.</p>
<p>Пане Руслане, я пропоную таку ж саму процедуру, як&nbsp;по попередньому питанню: скорочена процедура з можливістю виступу від кожної фракції народних депутатів України.</p>
<p>&nbsp;</p>
<p>ГОЛОВУЮЧИЙ. Шановні народні депутати, ставлю на голосування пропозицію народного депутата Розенка щодо скороченої процедуру розгляду цього питання. Прошу включити систему "Рада".</p>
<p>&nbsp;</p>
<p>11:49:06</p>
<p>За-197</p>
<p>Рішення прийнято.</p>
<p>Прошу до слова народного депутата Княжицького.</p>
<p>&nbsp;</p>
<p>11:49:18</p>
<p>КНЯЖИЦЬКИЙ М.Л.</p>
<p>Дякую.&nbsp;Вчора Комітет з питань свободи слова та засобів масової інформації розглянув поданий Національною радою звіт за 2013 рік. Яка є процедура? Якщо цей звіт не приймається одночасно і Верховною Радою України, і Президентом України, або виконуючим Президентом України, який має право по Конституції це робити, в такому разі ми приймаємо Постанову про недовіру у Верховній Раді – і обирається нова Верховна Рада, чотири чоловіка від парламенту і чотири чоловіка від Президента.</p>
<p>Не було нікого з представників Національної ради, оскільки троє членів Національної ради на чолі з головою Національної ради Манжосовим написали заяви про звільнення. Отже, в Національній раді і вже робота заблокована, і кворуму немає, хоча сама Національна рада за Конституцією є постійно діючим конституційним органом, отже, повинна працювати постійно. Тому тут не буде доповідати голова Національної ради, оскільки він написав заяву про звільнення. Коротко скажу про сам цей звіт.</p>
<p>Ми знаємо, яка була ситуація в телерадіопросторі. Фактично в Національній раді були представники фінансово-промислових груп, які через єдиного монополіста при підтримці влади, який називається "Зеонбуд", робили все для того, щоб монополізувати телерадіоефір, підвищити ціни за користування послугами цього провайдера, не видавалися ліцензії опозиційним компаніям, так само багато з компаній, які є близькими до депутатів і до підприємців, які підтримували Партію регіонів, як то: телерадіокомпанія "Ера" чи багато інших телерадіокомпаній, - і так само незаконно їм було відмовлено в ліцензіях.</p>
<p>Нацрада, відмовляючи в ліцензіях, не керувалася жодним законодавством, не мотивувала своїх відмов і діяла виключно за дзвінками з Адміністрації Президента. Спочатку за дзвінками Льовочкіна, потім за дзвінками Чмиря, про що голова Нацради відверто говорив. Тобто цей орган не був незалежним, не був ефективно працюючим. Зникло більше 150 місцевих телерадіокомпаній або можуть зникнути зараз. Для того, щоб вони не зникли, стоять дуже важливі завдання, про це скаже голова комітету Микола Томенко…</p>
<p>&nbsp;</p>
<p>ГОЛОВУЮЧИЙ. Прошу дати завершити.</p>
<p>&nbsp;</p>
<p>КНЯЖИЦЬКИЙ М.Л. … який виступатиме після мене. Хочу лише сказати, що ми маємо сьогодні прийняти, відхилити звіт, прийняти недовіру, сформулювати новий працюючий прозорий орган, який приведе в порядок телерадіопростір України. Дякую.</p>
<p>&nbsp;</p>
<p>ГОЛОВУЮЧИЙ. Дякую. Прошу до слова народного депутата Томенка.</p>
<p>&nbsp;</p>
<p>11:51:57</p>
<p>ТОМЕНКО М.В.</p>
<p>Шановні колеги, при сьогоднішній ситуації дуже велика відповідальність лягає на інформаційну діяльність в країні. І я повинен сказати, що я вдячний за цивілізований підхід до ситуації вже, думаю, сьогодні колишньому голові Національної ради Володимиру Манжосову, який з розумінням підійшов до питання. Він написав заяву за власним бажанням. Написали таку заяву члени Національної ради Фартушний Микола і Лариса Мудрак. Натомість ще чотири члени Національної ради написали екзотичні заяви, що вони хочуть піти у відпустку на місяць і подивитися, що далі буде у країні, ну, умовно кажучи.</p>
<p>Тому я дуже просив, щоб ми тут були, діяли абсолютно виважено і в правовій частині нашої позиції, щоб не було потім судових оскаржень. Вчора відбулося засідання комітету. На комітеті ми обговорили це питання і ухвалили рішення відправити у відставку Національну раду і оголосити недовіру.</p>
<p>Це, як ми сьогодні проголосуємо, стосуватиметься чотирьох членів Нацради за квотою призначення Верховної Ради. Юристи абсолютно переконані, що не прийняти звіт Національної ради не забороняється виконуючому обов'язки Президента. Тобто якщо виконуючий обов'язки Президента так само як і ми не прийме звіт, то і наступні чотири йдуть у відставку.</p>
<p>Натомість при призначенні в нас виникають питання. Ми при прийнятті рішення оголосимо конкурс. Конкурс по закону мусить тривати 21 день. І я тут принагідно скажу, що моя позиція як голови комітету, що в Нацраду не повинні йти чиновники, депутати, партійці, там, представники фінансово-політичних угрупувань. Це повинні йти представники, яких підтримує медіаспільнота, громадськість, вчені, авторитетні люди. Але от у частині президентської четвірки є питання. Юристи вивчають, чи виконуючий обов'язки Президента може подати чи не може подати. Я стою на тій позиції, що не можна, що не має права виконуючий обов'язки Президента подати четвірку.</p>
<p>Отож, в нас є доволі відповідальна ситуація. Тому я просив би голосувати за комітетську постанову 4209д, бо вона зареєстрована… Хвилиночку дай, Руслан.</p>
<p>&nbsp;</p>
<p>ГОЛОВУЮЧИЙ. Прошу дати завершити.</p>
<p>&nbsp;</p>
<p>ТОМЕНКО М.В. … бо вона зареєстрована після того, як ми розглянули звіт. Постанова Миколи Княжицького абсолютно грамотна, правильна, ідентична, але зареєстрована за два дні до того, як... ви звіт не слухали. Бо в нас єдина підстава відправити у відставку - за результатами звіту.</p>
<p>Отож, прохання: голосуємо тільки 4209д. В разі, якщо ми це робимо, завтра ми оголошуємо конкурс, і вже "Голос України" говорить про те, що люди можуть подаватися. А ми обіцяємо, що за 21 день комітет винесе в сесійну залу тих кандидатів, за яких вам, нам не буде соромно.</p>
<p>&nbsp;</p>
<p>ГОЛОВУЮЧИЙ. Дякую. Прошу записатися на виступи від фракцій. Включіть, будь ласка, запис.</p>
<p>Народний депутат Сікора, фракція Всеукраїнського об'єднання "Батьківщина".</p>
<p>&nbsp;</p>
<p>11:55:13</p>
<p>СІКОРА О.М.</p>
<p>Прошу передати слово Шевченку Андрію.</p>
<p>&nbsp;</p>
<p>ГОЛОВУЮЧИЙ. Прошу включити мікрофон Шевченка Андрія.</p>
<p>&nbsp;</p>
<p>11:55:20</p>
<p>ШЕВЧЕНКО А.В.</p>
<p>Друзі, я просто хочу підтримати нас в простому розумінні, що країна заслуговує на кращу Національну раду з питань телебачення і радіомовлення, ніж ми мали до сьогодні.</p>
<p>Я нагадаю, що при цій Нацраді забирали частоти у чернівецького телеканалу "ТВА" і здійснювалися рейдерські захоплення харківських телеканалів. При цій Нацраді процвітала цензура. Ця Нацрада провела абсолютно корупційний&nbsp; конкурс по цифровому мовленню. Тому треба підтримувати це.</p>
<p>І, друзі, я закликаю нас зрозуміти, що насправді саме&nbsp; такі дії Національної ради з питань телебачення і радіомовлення привели до того, що вони теж несуть свою частку відповідальності за ті трагічні події, які відбувалися в Україні. Тому що система брехні, система цензури, система, коли лише одна частина політичного спектру представлена, а інша частина не отримує права говорити, вона призводить до тих ситуацій, які ми зараз переживали. Але я так само закликаю нас разом подумати, як не допустити повторення того, що було. Тому пропоную думати вже в майбутнє, і при майбутньому формуванні нової Національної ради з питань телебачення і радіомовлення, я думаю, що ми повинні висунути якісно вищі вимоги до нового складу&nbsp; Національної ради. Треба консультуватися з журналістським середовищем. Треба консультуватися з громадянським суспільством. Треба висувати дуже високі фахові вимоги. Щоб там стояли люди, щоб там були люди, які по-справжньому стоятимуть на сторожі правди, на сторожі справедливості і на сторожі процвітаючої, єдиної, соборної України. І коли ми вгоримо про ситуацію в Криму, і хай нас кримчани чують, ця Національна рад з питань телебачення і радіомовлення в майбутньому має так само дбати і про інтереси кожної людини, яка живе в кожному регіоні України, включно із Севастополем і Сімферополем.</p>
<p>З формально-юридичної точки зору я підтримую пропозицію Миколи Томенка: треба голосувати за ту версію постанови, яка була внесення членами комітету за результатами розгляду звіту Нацради на засіданні комітету. Дякую.</p>
<p>&nbsp;</p>
<p>ГОЛОВУЮЧИЙ. Прошу до слова Ігоря Мірошниченка, фракція Всеукраїнське "Свобода".</p>
<p>&nbsp;</p>
<p>11:57:16</p>
<p>МІРОШНИЧЕНКО І.М.</p>
<p>Ігор Мірошниченко, фракція Всеукраїнське "Свобода". Шановні українці, шановні народні депутати! Питання Національної ради з питань телебачення і радіомовлення – це питання національної безпеки України. І з цієї трибуни я особисто, мої колеги неодноразово наголошували на тому, що ми маємо приділяти цьому якнайбільшу, якнайретельнішу увагу. На превеликий жаль, упродовж тривалого часу ліва частина сесійної зали ігнорувала мої заклики, і, розуміючи, що Нацрада з питань телебачення і радіомовлення перетворилася в один з найбільш корумпованих органів, який дбає про власну кишень, а не дбає про національну безпеку і інформаційний простір, все рівно вперто трималася за тих членів Нацради, які по суті дозволили наш інформаційний простір окупувати сусідній державі. До чого це призвело? Це призвело до розколу суспільства. Це призвело до викривлення інформації про реальні події у Києві. Це призвело до&nbsp; загострення ситуації в Криму і на сході України, коли люди об’єктивно не мають інформації про те, що відбувається в столиці країни.&nbsp; Рятувати країну негайно треба, в тому числі і в плані забезпечення&nbsp;&nbsp;&nbsp;&nbsp; &nbsp;інформаційного простору та державних інтересів саме України. Для того, щоб повернути інформаційний простір Україні, для того, щоб цей інформаційний простір став гарантом суверенності і національної безпеки, безперечно, треба змінити склад Національної ради з питань телебачення і радіомовлення.</p>
<p>Підтримуючи голову нашого комітету Миколу Томенко у тій частині, за яку постанову треба голосувати, щоб якнайшвидше почати процедуру перезавантаження членів Нацради, я так само хочу закликати вже нову Нацраду і всіх нас звертати увагу на надзвичайно важливі речі, які Нацрада з питань телебачення і радіомовлення попередня не робила. Вона не забезпечувала конституційного права всім українцям на утримання об'єктивної інформації, передусім інформації з державних телеканалів і з державного радіо.</p>
<p>Я зареєстрував постанову про деякі питання забезпечення…</p>
<p>&nbsp;</p>
<p>ГОЛОВУЮЧИЙ. Прошу дати завершити.</p>
<p>&nbsp;</p>
<p>МІРОШНИЧЕНКО І.М. 30 секунд, товариство, це дуже важливо. Одним словом, ми проголосували і повернули в державну власність Міжгір'я, яке було вкрадено в українського народу. Так само в інформаційному просторі в українців було вкрадена низка частот і передана компаніям, наближеним до Януковича, які забезпечити можуть інформаційну безпеку і гарантувати кожному українцеві отримання інформації. Ця постанова, зареєстрована мною, гарантує повернення цих частот у державну власність і передачу їх Національній радіокомпанії України. Вона матиме можливість у FM-діапазоні покрити практично всю Україну. Тому я наголошую на тому, що найближчим часом ми й цю постанову маємо прийняти, а нова Нацрада вже буде займатися забезпеченням її реалізації. Дякую. Слава Україні!</p>
<p>&nbsp;</p>
<p>ГОЛОВУЮЧИЙ. Дякую.&nbsp;Прошу до слова народного депутата Розенка, фракція "УДАР Віталія Кличка". Прошу передати слово Геращенко. Включіть мікрофон. Будь ласка.</p>
<p>&nbsp;</p>
<p>12:00:40</p>
<p>ГЕРАЩЕНКО І.В.</p>
<p>Шановні колеги, я не буду додавати епітетів до попередньої Нацради, яку, очевидно, ми сьогодні конституційною більшістю маємо відправити у відставку, мої колеги все сказали. Очевидно, маємо думати про майбутню Нацраду і не допускати такого, щоб там працювали директори сміттєспалювальних заводів, які зараз там працюють, і панянки, які в своїх біографіях роблять по десять помилок, все ж таки, там мають працювати фахівці.&nbsp;Тому позиція фракції "УДАР" однозначна: нинішня Нацрада, корупційна, має сьогодні бути відправлена у відставку.</p>
<p>Друге. Ми просимо прийняти це як наший депутатський запит до нового Генпрокурора з проханням, так само, перевірити на предмет корупційності діяльність цієї Нацради.&nbsp; Тому що те, що там роздавалося, те, що вона перетворилися в контору по видачі ліцензій потрібним фірмам, це очевидно.</p>
<p>Третє. Ми наполягаємо на тому, що президентська четвірка має бути призначена після виборів нового глави держави, і це буде відповідати Конституції України.</p>
<p>Четверте. Наша партія буде голосувати, вірніше, наша фракція саме за комітетський законопроект авторства Томенка і інших членів комітету, бо він більш збалансований.</p>
<p>П’яте. Шановні колеги, звертаємося до всіх фракцій депутатських груп з проханням, щоб ми уникнули цього разу от квотного принципу формування Нацради. Відмовилися&nbsp; від висування кандидатів-партійців, а звернулися до громадських організацій, щоб туди нарешті прийшли фахівці-телевізійники і юристи в галузі медіа. І тоді ми отримаємо, нарешті, нормальну, професійну Нацраду, яка буде опікуватися не корупційною роздачею ліцензій, а тим, чим і має опікуватися медіапростір: інформаційним простором.</p>
<p>І останнє. Пане Кошулинський і всі дорогі колеги! Стартувала виборча кампанія, і ми маємо з вами як першочергово проголосувати постанову, її&nbsp; номер 4283: про мораторій на перевірку засобів масової інформації під час виборчої кампанії. Ми завжди голосуємо з вами таку постанову після старту виборчої кампанії, і бажано, щоб ми це зараз…</p>
<p>&nbsp;</p>
<p>ГОЛОВУЮЧИЙ.&nbsp; Прошу дати завершити.</p>
<p>&nbsp;</p>
<p>ГЕРАЩЕНКО І.В. І бажано, щоб це зробили зараз, а не коли кампанія буде в розпалі. Тому я прошу на найближчий сесійний день поставити, будь ласка, цю постанову, її номер 4283, там великий авторський колектив. Дякуємо за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую. Від позафракційних прошу включити мікрофон народному депутату Журавському.</p>
<p>&nbsp;</p>
<p>12:03:11</p>
<p>ЖУРАВСЬКИЙ В.С.</p>
<p>Шановні колеги! Є два документи 4209 і 4209 зі значком "д", два проекти постанов. Я пропоную проголосувати і підтримати проект постанови 4209д, тому що з юридичної точки зору&nbsp;&nbsp; &nbsp;він є менш&nbsp; вразливий, є більш виважений і досконалий.&nbsp; І давайте ми дамо "зелену" вулицю для роботи нової Національної ради України з питань телебачення і радіомовлення. Дякую.</p>
<p>&nbsp;</p>
<p>ГОЛОВУЮЧИЙ. Шановні народні депутати! Я запрошу вас підготуватися до голосування. Ми переходимо до голосування, прошу запросити&nbsp; всіх народних депутатів до&nbsp; сесійної зали.</p>
<p>До поки йдуть наші народні&nbsp; депутати до сесійної зали, оголошення. Згідно з поданою заявою та відповідно до частини третьої статті 60 Закону України "Про Регламент Верховної Ради України" повідомляю про вихід народного депутата України Онищенка Олександра Романовича зі складу депутатської групи "Суверенна європейська&nbsp; Україна".</p>
<p>Прошу надати слово народному депутату Княжицькому, автору законопроекту. Будь ласка.</p>
<p>&nbsp;</p>
<p>12:04:38</p>
<p>КНЯЖИЦЬКИЙ М.Л.</p>
<p>Оскільки&nbsp;&nbsp; моя постанова і постанова, подана Миколою Томенком, ідентичні, то я свій варіант&nbsp; знімаю. Голосуємо&nbsp; за постанову Миколи Томенка.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу&nbsp; народних депутатів підготуватися до голосування.</p>
<p>Шановні народні депутати, ставлю на голосування проект Постанови реєстраційний номер 4209д: про висловлення недовіри Національній раді України&nbsp; з питань телебачення і радіомовлення за результатами розгляду звіту за 2013 рік – за основу і в цілому. Прошу голосувати.</p>
<p>&nbsp;</p>
<p>12:05:33</p>
<p>За-221</p>
<p>Рішення не прийнято.</p>
<p>Шановні народні депутати, прошу включити мікрофон народному депутату Пишному.</p>
<p>&nbsp;</p>
<p>12:05:52</p>
<p>ПИШНИЙ А.Г.</p>
<p>Дякую. Пане головуючий, я би дуже вас&nbsp; просив дати команду закрити до бісової матері буфет і покликати народних депутатів до сесійної зали на свої робочі&nbsp; місця і працювати. Тому що зараз було провалено рішення, яке, по великому рахунку, є оцінкою роботи Національної ради з питань телебачення і радіомовлення, яка протягом фактично чотирьох років була одним із стовпів режиму Януковича і її вклад в ті події, які відбувалися в Україні протягом останніх місяців ані трохи не менше, ніж за "Беркут", Клюєва Захарченка і інших. Тому я закликаю усіх народних депутатів: прибути до сесійної зали, повернутися до голосування і підтримати цю постанову. Дякую.</p>
<p>&nbsp;</p>
<p>ГОЛОВУЮЧИЙ. Прошу включити мікрофон Ігорю Мірошниченку.</p>
<p>&nbsp;</p>
<p>12:06:50</p>
<p>МІРОШНИЧЕНКО І.М.</p>
<p>Ігор Мірошниченко, Всеукраїнське об'єднання "Свобода".</p>
<p>Я зараз хочу звернутися до комуняк, які не дали одного голосу за цю постанову. Можливо, вони тримаються за прес-секретаря Георгієвську, яка попрацювавши півтора місяці на посаді&nbsp; члена Нацради, написала заяву про відпустку за рахунок платників&nbsp; податків. Зараз ви підете на Майдан і будете розказувати, що ви розказуєте про людей-українців, які боролися з режимом Януковича зі своїх газет і зі своїх телеканалів, які належать вашому лідерові. Якщо ви зараз не голосуватимете за недовіру Національній раді з питань телебачення і радіомовлення, ми вам гарантуємо відповідь і виступи на Майдані кожному з вас. Скільки можна знущатися з українців? Скільки можна їх зомбувати своєю промосковською пропагандою? Ганьба кожному, хто не голосував за цю постанову!</p>
<p>&nbsp;</p>
<p>ГОЛОВУЮЧИЙ. Народний депутат Геращенко, будь ласка.</p>
<p>&nbsp;</p>
<p>12:07:54</p>
<p>ГЕРАЩЕНКО І.В.</p>
<p>Колеги!</p>
<p>&nbsp;</p>
<p>ГОЛОВУЮЧИЙ. Я прошу пропозиції. Товариство, які пропозиції є щодо цього питання?</p>
<p>&nbsp;</p>
<p>ГЕРАЩЕНКО І.В. Шановні колеги, пропозиція фракції "УДАР Віталія Кличка". По-перше, повернутися до голосування. І друге, все-таки відповідально до нього поставитися.</p>
<p>Шановні колеги,&nbsp; дуже багато тут розмов іде відносно того, наскільки Верховна Рада України своєю безвідповідальною позицією винна в тій трагедії, яка відбулася в Україні. Ми маємо з вами кожним голосуванням спокутувати цю провину. Як можна не голосувати за відставку корупційної Нацради, яка не займалася інформаційним простором, яка не займалася тим, щоб в нас були дитячі програми, просвітницькі програми, а тільки роздувала корупційні канали і ліцензії. І скільки в цій залі… в другій частині цієї зали людей, які підходили, скаржилися на цю Нацраду. Ви самі знаєте, які вони корупціонери.</p>
<p>А що стосується комуністів, то, дійсно, знаєте, шановні колеги, соромно висувати на посаду людей, які безграмотно пишуть навіть. У вас там що, зовсім коротка лава запасних, що ви, комуністи, не можете грамотну людину делегувати? Та відставте її, будь ласка! Не стидобіться!&nbsp;&nbsp;</p>
<p>Дякуємо.</p>
<p>&nbsp;</p>
<p>ГОЛОВУЮЧИЙ. Народний депутат Томенко і Сухий, і завершуємо.</p>
<p>&nbsp;</p>
<p>12:09:15</p>
<p>ТОМЕНКО М.В.</p>
<p>Шановні колеги, я хочу звернутися до людей. Я так розумію, що якась частина не розібралася стосовно ситуації. Тобто Нацрада в теперішньому складі уже не працює і працювати&nbsp; не буде. Люди написали заяви. Та частина, яка не написали заяви на звільнення, написала заяви про відпустку і теж не збирається. Вона, розуміло, не працюватиме.</p>
<p>Ми зараз голосуємо за те, щоби оголосити конкурс і сформувати Нацраду. Не голосування – це означає, що взагалі органу жодного не буде, де не можна буде прийняти рішення, зреагувати на ситуацію, яка відбувається в країні.</p>
<p>Друзі! Я прошу, не ганьбіть тих членів Нацради, половина вже їх написала&nbsp; заяви, вони не будуть працювати. Мова йде зараз про інституційне рішення, як нам почати якнайшвидше формувати новий склад. Ну про що ми дебатуємо?! Тому ще раз кажу, Микола Княжицький абсолютно правий, і ідентична у нього постанова. Ну я переживаю, щоб повернулися до постанови комітету, бо там чітко указано: у нас єдина&nbsp; причина звільнення є неприйняття звіту.</p>
<p>Тому я просив би віце-спікера повернутися до голосування і ще раз зрозуміти, що ми голосуємо за те, щоб з завтрашнього дня кращі із кращих&nbsp; представників медіа-спільноти мали можливість подати документи, а ми з вами…</p>
<p>&nbsp;</p>
<p>ГОЛОВУЮЧИЙ. Народний депутат Сухий. І переходимо до голосування. Будь ласка.</p>
<p>&nbsp;</p>
<p>12:10:27</p>
<p>СУХИЙ Я.М.</p>
<p>Шановні колеги! Ярослав Сухий, місто Запоріжжя.</p>
<p>Хочу всім нагадати, що в цій сесійній залі неодноразово я особисто і народні депутати України від Запоріжжя задавали питання тодішньому керівництву Нацради, як так сталося, що ліцензію на цифри були позбавлені всі запорізькі телеканали, а натомість, на їхнє місце вийшли якісь канали, які не мали мовлення, і всі вони були зареєстровані в одному місці: в Донецькій області. І ми тоді ставили питання про недовіру і про відставку. Тому я звертаюся до народних депутатів України. Я вас прошу просто: давайте без емоцій, давайте без тиску. Ми обов'язково повинні проголосувати, аби ця Національна рада України з питань телебачення і радіомовлення пішла собі у відставку, аби ми сформували раду, яка би підходила не з корупційних міркувань, а з міркувань нормальних, які передбачені законодавством. Прошу…</p>
<p>&nbsp;</p>
<p>ГОЛОВУЮЧИЙ. Шановні народні депутати, ставлю на голосування пропозицію народних депутатів щодо повернення до розгляду питання №4209.</p>
<p>Шановні народні депутати, прошу голосувати, і прошу всіх повернутися до сесійної зали. Прошу включити систему "Рада" .</p>
<p>&nbsp;</p>
<p>12:12:06</p>
<p>За-239</p>
<p>Рішення прийнято. <i>(Оплески)</i></p>
<p>Ставлю на голосування проект постанови (реєстраційний номер 4209д) про висловлення недовіри Національній раді України з питань телебачення і радіомовлення за результатами розгляду звіту за 2013 рік. За основу і в цілому. Прошу голосувати.</p>
<p>&nbsp;</p>
<p>&nbsp;</p>
<p>12:12:39</p>
<p>За-242</p>
<p>Рішення прийнято.&nbsp; <i>(Оплески)</i></p>
<p>По фракціях, будь ласка. Партія регіонів – 21, "Батьківщина" – 65, "УДАР" Віталія Кличка – 36, "Суверенна Україна" – 26, ВО "Свобода" – 30, "Економічний розвиток" – 26, Компартія України – 0, позафракційні – 38.</p>
<p>Переходимо до наступного пункту порядку денного, шановне товариство. Допоки ми зараз будемо готуватися, оголошення.</p>
<p>Відповідно до статті 13 Закону України "Про статус народного депутата України" та статті 60 Закону України "Про Регламент Верховної Ради України", відповідно до поданої заяви про своє входження до депутатської групи "Економічний розвиток" надали: Дмитрук Микола Ілліч, Журавський Віталій Станіславович і Шипко Андрій Федорович.</p>
<p>Шановні народні депутати, вашій увазі пропонується проект Постанови (№4280) про вдосконалення діяльності органів доходів і зборів, проект народного депутат Міщенка.</p>
<p>У нас безперервна робота, я нагадую, шановне товариство. У нас безперервна робота, і, так би мовити, відпочинок нам поки що не світить. По мірі готовності будемо працювати.</p>
<p>Я запрошую до слова народного депутата Міщенка Сергія Григоровича.</p>
<p>Шановне товариство, є пропозиція скороченої процедури.</p>
<p>Ставлю на голосування щодо скороченої процедури розгляду цього питання. Прошу проголосувати.</p>
<p>&nbsp;</p>
<p>12:14:49</p>
<p>За-205</p>
<p>Рішення прийнято.</p>
<p>Прошу до слова народного депутат Міщенка.</p>
<p><b>&nbsp;</b></p>
<p>12:14:58</p>
<p>МІЩЕНКО С.Г.</p>
<p>Сергій Міщенко, 98 округ, Київщина. Шановні народні депутати, шановні громадяни України! Я думаю, що всі чули неодноразово з цієї трибуни, з засобів масової інформації таку назву, як Мінздох. Цей орган – Міністерство доходів і зборів – таку назву йому тут приліпили у Верховній Раді і журналісти, тому що після того, як це міністерство почало працювати, зник бізнес, зникли підприємці, стала величезна корупція в цьому органі. І тому я впевнений, що ця гідра, цей монстр під назвою "Міністерство доходів і зборів" не повинно існувати.</p>
<p>Ви знаєте, що ми повернулися до Конституції 2004 року. Якщо в минулій Конституції центральні органи виконавчої влади своїм указом ліквідовував, організовував чи створював Президент України, то сьогодні це згідно Конституції (статті 116) це прерогатива Кабінету Міністрів.</p>
<p>Тому Верховна Рада повинна рекомендувати Кабінету Міністрів&nbsp; України ліквідувати цей так званий орган доходів і зборів, який себе зганьбив своєю роботою, і створив два інші органи, які б відповідали за податкову і митну політику. Ми їм тільки рекомендуємо. Це Кабінет Міністрів буде визначатися з цим.</p>
<p>І ще одне. Я впевнений в тому, що Верховна Рада…</p>
<p>&nbsp;</p>
<p>ГОЛОВУЮЧИЙ. Прошу дати завершити</p>
<p>&nbsp;</p>
<p>МІЩЕНКО С.Г.&nbsp; …що Верховна Рада підтримає на наступному сесійному тижні постанову, яку зареєстрували народні депутати Тимошенко і Міщенко, відносно перевірки органів митної служби в той період, &nbsp;коли це міністерство діяло.</p>
<p>І до цього. Я впевнений в тому, що ми покажемо, які корупційні складові були в митниці в період їх роботи. Тому прошу вас підтримати зараз цю постанову мою, а на наступній сесії - створення тимчасової слідчої комісії. Дякую.</p>
<p>&nbsp;</p>
<p>ГОЛОВУЮЧИЙ. Дякую. Народні депутати, голова комітету, профільного комітету. Прошу до слова, Віталій Хомутиннік.</p>
<p>&nbsp;</p>
<p>12:18:00</p>
<p>ХОМУТИННІК В.Ю.</p>
<p>Шановні колеги, дана постанова має на меті більше такий формальний, політичний характер. І якщо вона буде прийнята, то на виконання цієї постанови уряд має розробити постанову уряду, тому що, за новою Конституцією, повноваження щодо органів виконавчої влади, розділення в тому числі, належать до уряду.</p>
<p>Після цього наступний крок – це Верховна Рада має привести законодавство, митне законодавство, податкове законодавство у відповідність. Це більше будуть технічні речі, пов'язані зі зміною назв. Якщо, для інформації, важливо, що на сьогодні центральні апарати ДПС та ДМС досі існують як юридичні особи, не припинені і не ліквідовані, мають затверджені структури, штатні розписи. Це означає, що голів служб можна призначити невідкладно шляхом прийняття постанов уряду, а після цього одразу ж робити призначення керівників центральних органів. Тому цей процес, він, на погляд мій, як фахівця з цих питань і членів комітету, не буде тривалим та болючим.</p>
<p>Дякую за увагу. Комітет підтримає дане питання. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу записатися від фракцій. Прошу включити запис.</p>
<p>Народний депутат Ляпіна, фракція "Батьківщина".</p>
<p>&nbsp;</p>
<p>12:19:48</p>
<p>ЛЯПІНА К.М.</p>
<p>Дякую. Ляпіна, фракція "Батьківщина", партія "За Україну!".</p>
<p>Шановні колеги, ми просто зобов'язані зараз ухвалити цю постанову, тому що, нагадую, коли Президент тодішній Янукович створив Міністерство доходів і зборів, він таким чином зруйнував фінансову політику країни, оскільки Міністерство фінансів як орган політики як орган політики стало відповідальним тільки за розходи, а Міністерство доходів і зборів стало відповідальним тільки за доходи. Балансу бюджету не було. Власне, наслідки такої псевдополітики сьогодні пожинає країна.</p>
<p>Ми сьогодні маємо глибокий бюджетний дефіцит, значно глибший ніж планувалося. Ми маємо повернути все на свої місця, так як воно має бути відповідно до теорії, практики державного управління. Міністерство фінансів відповідати має за політику доходів і розходів, балансу державного бюджету, а служба податкова має контролювати виключно виконання податкового законодавства і не лізти ні в яку політику, так само як і Митна служба.</p>
<p>Таким чином ми просто наводимо перші кроки щодо створення справедливого ладу в державі. Прошу підтримати.</p>
<p>&nbsp;</p>
<p>ГОЛОВУЮЧИЙ. Дякую. Прошу включити мікрофон народному депутату Цибенку.</p>
<p>&nbsp;</p>
<p>12:21:18</p>
<p>ЦИБЕНКО П.С.</p>
<p>Дякую. Фракція комуністів, Петро Цибенко – голова Комітету соціальної політики і праці. Шановні колеги, шановні громадяни України, ми пам'ятаємо, що міністерство було утворено указом Президента України і в цьому ж указі була норма, якою передали новоствореному міністерству функцію адміністрування єдиного соціального внеску.</p>
<p>І Комітет соціальної політики, праці, який складається з представників усіх без виключення фракцій, одноголосно виступав за те, щоб функцію адміністрування єдиного внеску не забирати від Пенсійного фонду і не передавати цьому міністерству. Бо в результаті вийшла дуже цікава річ – коли передавали цю функцію від Пенсійного фонду України до міністерства, збирання єдиного соціального внеску складало 99,6 відсотки. На&nbsp;сьогодні цей показник сповз на 64 відсотки. Тобто постраждали фонди, постраждали громадяни України, постраждали пенсіонери, постраждали ті люди, які мали б отримувати виплати за лікарняними листами і так далі і тому подібне.</p>
<p>Отже, треба усунути цю несправедливість, найбільш кричущу, яка була допущена. І хочу ще раз наголосити, зараз виступав голова профільного комітету. Свого часу колись вносилися зміни до законодавства, я повторюю, всім комітетом, всіма членами комітету, без виключення. Ми благали: "Не робіть цю дурницю, не забирайте адміністрування єдиного соціального внеску від Пенсійного фонду, бо від цього постраждають люди". Так, на превеликий жаль, воно і сталося. Дякую.</p>
<p>&nbsp;</p>
<p>ГОЛОВУЮЧИЙ. Прошу включити мікрофон народного депутата Сушкевича.</p>
<p>&nbsp;</p>
<p>12:23:27</p>
<p>СУШКЕВИЧ В.М.</p>
<p>Дякую.&nbsp;Шановні колеги, я хочу зараз представити позицію Комітету у справах пенсіонерів, ветеранів та інвалідів з приводу того, що торкається передачі&nbsp; функцій Міністерству доходів і зборів, функцій, які були властиві тільки Пенсійному фонду України, і про те, що сказав тільки що мій колега.</p>
<p>Шановні друзі, маніпуляції з пенсійними коштами в державі не допустимі. На жаль, міністерство під керуванням пані Королевської прямо йшло по маніпуляції з коштами Пенсійного фонду. При цьому вони спирались на ситуацію, при якій адміністрування по збору цих коштів були в "мінздохі", як кажуть.</p>
<p>Я підтримую, і прошу як голова Комітету у справах пенсіонерів, ветеранів, інвалідів комітету профільному в тому, що торкається і пенсійної реформи, і проблем Пенсійного фонду, вилучити функцію і повернути Пенсійному фонду його функції по збиранню пенсійних коштів. Це нагальна проблема, це те, що сьогодні минула влада зробила&nbsp; не просто помилкою, а проблемою для пенсіонерів України. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу до слова народного депутата Мирного.</p>
<p>&nbsp;</p>
<p>12:24:53</p>
<p>МИРНИЙ О.Б.</p>
<p>Олександр Мирний, всеукраїнське об'єднання "Свобода".</p>
<p>Звичайно, питання, яке ми на сьогоднішній день розглядаємо, воно по суті своїй немов би стосується всіх і кожного. І&nbsp; у всіх, і у кожного є свої думки, свої погляди, свої побажання. Зрозуміло, що той монстр, який існував і абсолютно був неефективний, він не може бути тим, ким його хотіла зробити попередня влада.&nbsp; Але давайте скажемо чітко одне одному. Якщо ми чимось відрізняємось від тих людей, які довели країну до цієї біди, то ми маємо це постійно показувати. Якщо виходить Прем'єр-міністр України, буквально вчора, і заявляє про те, що є певні пункти в Програмі діяльності уряду, то ми повинні дати можливість ці програмні пункти зреалізувати. А наше з вами завдання – не підміняти ні прокуратуру, ні МВС, ні уряд, а слідкувати за тим, щоби всі ті структури, які беруть на себе певні зобов’язання і повинні їх виконувати, виконували їх чітко, в зазначені терміни і не відступаючи ні на йоту від букви і духу закону.</p>
<p>Тому я пропоную дати можливість Яценюку зайнятися цим питанням і в якомога швидший термін доповісти Верховній Раді України про заходи, які&nbsp; він готовий вживати. Слава Україні!</p>
<p>&nbsp;</p>
<p>ГОЛОВУЮЧИЙ. Прошу включити мікрофон народному депутату Пинзенику, від фракції "УДАР Віталія Кличка".</p>
<p>&nbsp;</p>
<p>12:26:52</p>
<p>ПИНЗЕНИК В.М.</p>
<p>Шановні народні депутати, шановний головуючий! Фракція "УДАР" підтримає цей проект постанови з одним уточненням, яке я озвучу трошки пізніше. Ви не уявляєте, який масив хорошої управлінської інформації має кожне українське відомство, але спробуй цю інформацію отримати. Податкова не дає митниці. Митниця не дає податковій. Мінфін не може взяти ні в одного, ні в другого. Колись я пробував провести перевірку, скільки автомобілів ввозять в Україну і скільки реєструє ДАІ, місяцями велась переписка. Оформляються якісь угоди про обмін інформацією, які абсолютно нічого не значать. Що таке митний орган?&nbsp;&nbsp;</p>
<p>Митний орган - це та сама податкова служба, тільки вона збирає податки на кордоні. Неможливо управляти, адмініструвати, наприклад, поверненням ПДВ, якщо не аналізувати потоки, які йдуть через митницю, йдуть внутрішнім ПДВ. У зв'язку з цим, це має бути єдина служба. Неправильно і помилково було зроблено те, що це було зроблено міністерством. І це призвело до того, що у нас, по суті, Міністерство фінансів зникло, воно інституційно є надзвичайно слабким. Неможливо управляти бюджетом, якщо ви не управляєте доходами.</p>
<p>Тому які пропозиції пропонуємо ми внести в постанову? В пункті 1 після слів "утворення" вилучити, що там написано, і записати "єдиного урядового органу, підпорядкованого Міністерству фінансів". Це буде правильне рішення, ми це не&nbsp; нав'язуємо рішення, а рекомендації, прохання колег з цією поправкою підтримати це рішення.</p>
<p>&nbsp;</p>
<p>ГОЛОВУЮЧИЙ. Прошу, народний депутат Сухий від групи "Економічний розвиток".</p>
<p>&nbsp;</p>
<p>12:28:31</p>
<p>СУХИЙ Я.М.</p>
<p>Шановні колеги, в цьому питанні для нас має бути головним один урок, бо ми вже зрештою вже повторюємось. Урок має полягати в слідуючому: перш ніж вносити якісь нові законопроекти, потрібно уважно проаналізувати, а як діяв попередній, який ми намагаємось відмітити.</p>
<p>Отже, єдиний соціальний страховий внесок запроваджувався нами на вимогу бізнесу? Малий,&nbsp; і середній, і великий бізнес позитивно зустрів запровадження єдиного соціального страхового внеску, який зняв дуже багато питань, в тому числі корупційних. Ми йшли довго, ми йшли важко в перемовинах, головним був Комітет з питань соціальної політики та праці, нас розумів бізнес, нас розуміли профспілки. Адміністрування було покладено на Пенсійний фонд. Скажіть, будь ласка, що було не так? Що було погано? Пенсійний фонд власними коштами створив струнку, цілісну систему і механізм розчеплення цих внесків. І люди, котрі мають відношення до бізнесу, до виробництва, зі мною погодяться: в автоматичному режимі виплачувалися страхові внески, нещасні випадки на виробництві, &nbsp;тимчасова втрата працездатності, народження і поховання, безробіття і тому подібне.</p>
<p>На останньому засіданні комітету ми почули цифру: ми вже недобрали півтора мільярда до Пенсійного фонду, 600 мільйонів ми недобрали нещасні випадки на виробництві, на лікарняні листки немає коштів і тому подібне.</p>
<p>І останнє. Я ще раз наголошую, єдиний соціальний внесок – це не податок, це не доходи, це не акційний збір, це страховий внесок, це відкладена людська зарплата. І адмініструватися&nbsp; вона має на основі трипартизму, а не якого Міністерства фінансів. Забудьте! Це громадськість, це контроль, і так воно ...</p>
<p>&nbsp;</p>
<p>ГОЛОВУЮЧИЙ.&nbsp; Прошу включити мікрофон народному депутату Терьохіну. І будемо ухвалювати рішення. Зараз Терьохін піднімав руку…</p>
<p>&nbsp;</p>
<p>12:30:46</p>
<p>ТЕРЬОХІН С.А.</p>
<p>Шановні колеги! Я вам хотів би нагадати, що вчора Прем'єр-міністр України з цієї трибуни про це і сказав. Тому рекомендації якісь там уряду не потрібні. Більш за те, відповідно до нової Конституції це як виключна прерогатива Кабінету Міністрів:&nbsp; утворювати і скасовувати якісь органи, центральні органи державної виконавчої влади.</p>
<p>Навпаки, пане головуючий, я от звертаю вашу увагу: треба не рекомендувати щось там уряду зробити, а треба доручити профільному комітету підготувати зміни до трьох законів, до Податкового кодексу, до Митного кодексу і до Закону "Про державне пенсійне забезпечення", з тим щоб відтворити нормальне державне управління, як воно&nbsp; було до моменту створення мінздоха. Тому ця постанова в тому вигляді, як вона виглядає, – це голий популізм, який нікому не потрібний і який є втручанням в конституційну компетенцію Кабінету Міністрів.&nbsp;</p>
<p>&nbsp;</p>
<p>ГОЛОВУЮЧИЙ.&nbsp; Шановні народні депутати!&nbsp; Я прошу тоді до слов,а і давайте завершувати, ми і так дуже багато часу приділяємо цій постанові. Я розумію, що вона важлива, але у нас ще є також багато важливих питань. Прошу включити мікрофон на трибуні.</p>
<p>&nbsp;</p>
<p>12:32:19</p>
<p>КУЖЕЛЬ О.В.</p>
<p>Я дуже дякую всіх за обговорення.&nbsp;</p>
<p>І хочу знову поставити наголос, який&nbsp; має намір новий уряд щодо&nbsp;&nbsp; питань реформування цього&nbsp; міністерства.</p>
<p>Я пропоную прийняти в редакції, яку сказав пан Пинзеник. Це є принципово, щоб ми з вами знали, що ні податкова, ні митниця не стануть центральними органами виконавчої влади. Вони повинні бути органами влади, підпорядкованими Міністерству фінансів. Ми повинні зрозуміти, що Міністерство фінансів – це є&nbsp; бухгалтерія, яка виконує бюджет країни, а&nbsp; податкова і митниця згідно закону збирають податки.</p>
<p>Задачу, яку сьогодні поставила команда уряду,&nbsp; вона стоїть в тому, що на голів цих підрозділів, які будуть підпорядковані&nbsp; Мінфіну, будуть ставиться нові обличчя, не люди, які мають якісь зв'язки або служили в виконавчій владі, які будуть нести&nbsp; ім'я серйозних консалтингових фірм світу як&nbsp; відповідність.</p>
<p>І я хочу, щоб ми з цього&nbsp; моменту, якщо приймемо це рішення,&nbsp; зрозуміли: ми повинні формувати політику&nbsp; прозору, однакову для всього бізнесу в Україні, щоб у нас не було&nbsp; "решалок" або кому нести "откати". Прошу проголосувати в редакції, яку оголосив Пинзеник.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні народні депутати… Ви не виступали, ви вже виступали від фракції. Давайте ми проголосуємо тоді. Ви вже виступали від фракції, всі виступили.</p>
<p>Шановні народні депутати, давайте прийдемо до голосування - і своїм&nbsp; голосуванням ви покажете своє ставлення. Я прошу запросити всіх народних депутатів до сесійної зали, щоб потім ми знову&nbsp; не поверталися до питання переголосування.</p>
<p>Я прошу запросити&nbsp; всіх народних депутатів до&nbsp; сесійної зали.</p>
<p>Шановні народні депутати, ставлю на&nbsp; голосування проект Постанови (реєстраційний номер 4280) про вдосконалення діяльності&nbsp; органів доходів&nbsp; і зборів (проект народного депутата Міщенка) за основу.&nbsp; Прошу голосувати.</p>
<p>&nbsp;</p>
<p>12:34:50</p>
<p>За-260&nbsp;&nbsp;&nbsp;&nbsp;</p>
<p>Рішення прийнято.</p>
<p>Шановні народні депутати, чи є потреба зараз ставити проект в цілому з пропозиціями, які внесли народні депутати: Пинзеник, Терьохін, Кужель і Сушкевич?</p>
<p>&nbsp;</p>
<p>ГОЛОСИ ІЗ ЗАЛУ. Да.</p>
<p>&nbsp;</p>
<p>ГОЛОВУЮЧИЙ. Прошу. Прошу голову комітету до мікрофону.</p>
<p>&nbsp;</p>
<p>12:35:15</p>
<p>ЦИБЕНКО П.С.</p>
<p>Дякую.</p>
<p><i>(Не чути). </i></p>
<p>&nbsp;</p>
<p>12:35:32</p>
<p>ХОМУТИННІК В.Ю.</p>
<p>Шановні колеги, є пропозиція: доповнити тим, що оголосив Сергій Анатолійович Терьохін, щоб додати ще один пункт, терміново розробити законодавство. Ми разом це зробимо – зміни до Податкового кодексу, до Митного кодексу та до інших законодавчих актів, щоб не втрачати час. З урахуванням&nbsp; цих пропозицій прохання: проголосувати в цілому. Дякую.</p>
<p>&nbsp;</p>
<p>ГОЛОВУЮЧИЙ. Зараз Пинзеник і Цибенко, і будемо голосувати. Прошу народному депутату Пинзенику включити мікрофон.</p>
<p>&nbsp;</p>
<p>12:35:56</p>
<p>ПИНЗЕНИК В.М.</p>
<p>Шановні народні депутати! Наша фракція наполягає на тому, щоб перший пункт був викладений в іншій редакції, ми його озвучували і я мотивував, для чого це потрібно. Ми не маємо права діяти за принципом: працевлаштування окремих людей. Ми повинні керуватися вибудовою правильної системи. В зв'язку з цим пропонується після слів: "та утворення"&nbsp; вилучити ті слова, які в тексті і замінити їх "єдиного урядового органу, підпорядкованого Міністерству фінансів України". Прошу в такій редакції проголосувати.</p>
<p>&nbsp;</p>
<p>ГОЛОВУЮЧИЙ. Прошу Цибенко, будь ласка, включити мікрофон.</p>
<p>&nbsp;</p>
<p>12:36:34</p>
<p>ЦИБЕНКО П.С.</p>
<p>Дякую. Шановні колеги, шановні колеги, я не хотів би, щоб в цьому залі були переможці і переможені, прошу послухати те, що я зараз скажу. Коли ми забираємо функцію адміністрування&nbsp; єдиного соціального внеску у одного міністерства і отдаємо іншому міністерству, де-факто ми нічого не міняємо. Бо міністерство створено для наповнення державного бюджету. Мова ж іде про те, що єдиний соціальний внесок – це людські гроші, це сирітські гроші, якщо хочете, і не може держава до них мати відношення. Отже, адміністрування єдиного соціального&nbsp; внеску треба повернути Пенсійному фонду України, і нікому іншому. Інакше ми отримаємо той самий результат, який був коли існувало Міністерство доходів і зборів. Отже, ще раз прошу вирішувати це питання: повернути адміністрування єдиного соціального внеску Пенсійному фонду України.</p>
<p>&nbsp;</p>
<p>ГОЛОВУЮЧИЙ.</p>
<p>Прошу включити мікрофон автору - Сергію Міщенко. І зупиняємося і переходимо до голосування.</p>
<p>&nbsp;</p>
<p>12:37:46</p>
<p>МІЩЕНКО С.Г.</p>
<p>Шановні колеги, я хочу до вас звернутися і сказати дві пропозиції.</p>
<p>Перша пропозиція. Якщо ми проголосуємо за те, що нам говорив пан Пинзеник, я дуже поважаю його як фахівця, але ми замість "мінздоха" зробимо "мінфінздох". Це перше.</p>
<p>Друге. Ця постанова узгоджена з Кабінетом Міністрів і, напевно ж, вони будуть приймати таке рішення. Тому давайте ми зараз, якщо ми це робимо для того, щоб Кабінет Міністрів виконав свої зобов'язання і рухався по програмі, то давайте проголосуємо те, що вже узгоджено з ними. Дякую.</p>
<p>&nbsp;</p>
<p>ГОЛОВУЮЧИЙ.</p>
<p>Шановне товариство, багато думок. Давайте ми зараз шляхом голосуваннямвсе визначимо. Ми зараз поставимо на голосування пропозицію, яку озвучив голова профільного комітету, з урахування поправок, які були. І, якщо воно набере, тоді будемо йти по кожній поправці. Гаразд?</p>
<p>Я ставлю на голосування проект Постанови (№ 4280) про вдосконалення діяльності органів доходів і зборів з пропозицією голови профільного комітету Хомутинніка Віталія Юрійовича в цілому. Прошу голосувати.</p>
<p>&nbsp;</p>
<p>12:39:20</p>
<p>За-232</p>
<p>Рішення прийнято.</p>
<p>По фракціях, будь ласка.</p>
<p>Партія регіонів – 36, "Батьківщина" – 57, "УДАР" Віталія Кличка – 1, "Суверенна європейська Україна" – 25, "Свобода" – 31, "Економічний розвиток" – 32, Компартія – 23, позафракційні – 27.</p>
<p>Шановні народні депутати, переходимо до наступного пункту порядку денного. В нас запланований проект Закону (реєстраційний номер 4294) про реабілітацію осіб на виконання рішень Європейського суду з прав людини.</p>
<p>Як будемо розглядати цей закон? Без обговорення?</p>
<p>Шановне товариство, пропонується проголосувати без обговорення, застосовуючи систему ad hoc. Давайте ми проголосуємо за ad hoc без обговорення, і тоді приступимо до голосування. Гаразд?</p>
<p>Ставлю на голосування обговорення цього питання без обговорення, ad hoc: щодо прийняття рішення без обговорення.</p>
<p>Прошу проголосувати.</p>
<p>&nbsp;</p>
<p>12:40:47</p>
<p>За-238</p>
<p>Рішення прийнято.</p>
<p>Ставлю на голосування проект Закону (реєстраційний номер 4294) про реабілітацію осіб на виконання рішень Європейського суду з прав людини за основу і в цілому.</p>
<p>Прошу голосувати.</p>
<p>&nbsp;</p>
<p>12:41:17</p>
<p>За-268</p>
<p>Рішення прийнято.</p>
<p>По фракціях, будь ласка. Партія регіонів – 30, "Батьківщина" – 63, "УДАР Віталія Кличка" – 34, "Суверенна Україна" – 25, ВО "Свобода" – 31, "Економічний розвиток" – 29, Компартія – 23, позафракційні – 33.</p>
<p>Шановні народні депутати! Будь ласка, включіть мікрофон Ірині Луценко, будь ласка. До трибуни, будь ласка.</p>
<p>&nbsp;</p>
<p>12:41:43</p>
<p>ЛУЦЕНКО І.С.</p>
<p>Шановні народні депутати, голосування за цей закон, яке відбулося тільки що, є достатньо символічним.</p>
<p>Аналізуючи ситуацію, яка склалася останні роки, я вважаю, що найбільшою проблемою, яка була у нас сьогодні в Україні, це є проблема протистояння між Сходом і Заходом, нав'язана нам.</p>
<p>Війна між політичними елітами, яка відбувалася, починаючи з 2005 по сьогоднішній день, привела до того, що ми сьогодні майже втратили Україну. Ми повинні згуртуватися. Ми повинні перегорнути ту сторінку історії цього десятилітнього протистояння,&nbsp; зробити з цього висновки, згуртуватися і витягнути Україну з тої прірви, в якій вона знаходиться.</p>
<p>Я вам дуже вдячна…</p>
<p>&nbsp;</p>
<p>ГОЛОВУЮЧИЙ. Дайте завершити, будь ласка.</p>
<p>&nbsp;</p>
<p>ЛУЦЕНКО І.С. Я вам дуже вдячна за те, що ви відповідально підійшли до цього голосування і дали можливість цим людям, яких весь світ визнав політичними в'язнями, які відбули 2,5 років тюрми, яких тягали на цепах, реабілітуватися і повернутися до нормального життя.</p>
<p>Сьогодні під стінами Верховної Ради&nbsp; стоїть тисяча людей, повірте мені, я звертаюся в першу чергу до Партії регіонів і позафракційних. Ці люди нам дали на сьогодні величезний мандат довіри, величезний. Вони вірять не тільки опозиціонерам, які стояли з ними на Майдані, а і вам, які знайшли мужність визнати ті помилки, і з однієї сторони, і з іншої, повертатися до залу і працювати разом, згуртовано на Україну. Тому оця підтримка людей всиляє в мене сенс і віру в сенс повернення вільної, демократичної, процвітаючої України як спільного проекту людей, як спільного плану дій, як спільної, вільної, європейської і демократичної України. Дякую вам.</p>
<p>&nbsp;</p>
<p>ГОЛОВУЮЧИЙ. Дякую, пані Ірино.</p>
<p>Шановне товариство, є пропозиція все-таки повернутися нам до розгляду законопроектів щодо виборів Президента України. Є пропозиція.</p>
<p>Прошу, включіть мікрофон народному депутату Соболєву.</p>
<p>&nbsp;</p>
<p>12:45:00</p>
<p>СОБОЛЄВ С.В.</p>
<p>Соболєв, фракція "Батьківщина". Поки йшло засідання, керівники фракцій погодились, що 3 норми, які прямо впливають на хід виборчої кампанії, а саме: реєстрація членів окружних комісій; реєстрація розцінок на рекламу, - фактично будуть приведені у відповідність до закону по термінах, які відбуваються, якщо вибори є строкові. Бо у нас абсурдна ситуація: на дострокових виборах терміни є швидшими, ніж на строкових.</p>
<p>Тому ми приводимо у відповідність, і, таким чином, 3 норми голосуються сьогодні, а весь текст голосується в першому читанні. І ми по скороченій процедурі далі ухвалимо рішення в другому читанні і по поправках. Отака пропозиція. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу включити мікрофон народного депутата Князевича. Ви з цього питання: до включення? Про включення в порядок денний?</p>
<p>Шановні народні депутати, прошу запросити всіх народних депутатів до сесійної зали. Якщо є пропозиція про включення, ми зараз проголосуємо про включення до порядку денного цих питань.</p>
<p>Шановні народні депутати, до вашого розгляду пропонується включити до порядку денного сьогоднішнього нашого засідання законопроекти номер 3224, 3224-1 і 3224д. Прошу голосуванням визначитися щодо включення до порядку денного зазначених законопроектів щодо… про вибори Президента України.</p>
<p>Прошу включити систему "Рада". Прошу голосувати про включення до порядку денного.</p>
<p>&nbsp;</p>
<p>12:46:56</p>
<p>За-238</p>
<p>Рішення прийнято. Дякую.</p>
<p>Прошу до слова секретаря Комітету з питань державного будівництва та місцевого самоврядування Князевича Руслана. Перед тим як ми перейдемо до обговорення, як будемо розглядати - за скороченою чи по повній процедурі? За скороченою? Давайте ми проголосуємо, чи є в нас голоси за скороченою процедурою.</p>
<p>Прошу поставити на голосування за скороченою процедурою. Прошу проголосувати.</p>
<p>&nbsp;</p>
<p>12:47:39</p>
<p>За-209</p>
<p>Рішення прийнято.</p>
<p>Будь ласка, народний депутат Князевич.</p>
<p>&nbsp;</p>
<p>12:47:46</p>
<p>КНЯЗЕВИЧ Р.П.</p>
<p>Дякую, Руслан Володимирович. Шановні колеги, я, наскільки зможу в межах двох хвилин, поясню ситуацію, чому мова йде&nbsp; про три законопроекти, а сьогодні ще появився четвертий. Йдеться про те, що, зважаючи на рішення парламенту про призначення позачергових виборів Президента України на 25 травня, ми зараз мусимо врегулювати цілу низку речей, які є до сих пір не врегульовані в законі, які залишаються в редакції від 2009 року. Там справді велика кількість внутрішніх суперечностей, велика кількість речей, які вже давним-давно внормовані в інших законах, а ці мали би бути піддані редакції новій, але до сих пір так ніхто… до них не доходили руки.</p>
<p>І основне – велика неузгодженість існує справді між тими положеннями, які конкретно врегульовують проведення позачергових виборів. Тому законопроект, який перший стоїть на розгляді вашому, 3224 – це законопроект, який мною підготовлений і стосувався фактично всього виборчого процесу, в основному чергових&nbsp; виборів, і був зареєстрований ще в квітні минулого року.</p>
<p>Зважаючи на те, що цей законопроект, який був зареєстрований саме до виборів, стосувався виборів Президента і до нього був тільки єдиний альтернативний законопроект - 3224-1, щоби зараз, скажімо так, суттєво радикально не міняти весь закон. Комітетом з питань державного будівництва і місцевого самоврядування було прийняте, як на мене, єдине можливе раціональне рішення: користуючись статтею 110 Регламенту, ці два альтернативних законопроекти надіслати до комітету, і членам комітету за участю представників Центральної виборчої комісії за участю представників експертного середовища, за участю представників громадських організацій доопрацювати той законопроект, який би був винесений в сесійний зал і який би дав можливість внести виключно…</p>
<p>&nbsp;</p>
<p>ГОЛОВУЮЧИЙ. Дайте можливість завершити.</p>
<p>&nbsp;</p>
<p>КНЯЗЕВИЧ Р.П…техніко-юридичні правки до тексту Закону про вибори Президента.</p>
<p>Про що йдеться? Насамперед мова йде про скорочення строків виборчої кампанії. Те, що є в самому законі і в статті "Позачергові вибори", на превеликий жаль, є абсурдним і потребує кореляції.</p>
<p>Ну як, приклад, справді йде мова про утворення окружних комісій за 80 днів, тоді як вони утворюються з представників кандидатів в Президенти, які закінчують свою реєстрацію за 45 днів.</p>
<p>Тому, зважаючи на такі абсурдні речі, ми мусили пройтися по всьому календарному плану проведення виборів і адаптувати всі дати до тих положень, які вже є, для чергових виборів.</p>
<p>Інша важлива річ. В цьому законі немає такого суб'єкту спостереження за виборами, як громадські організації. Ви знаєте, що ми у всіх решта виборчих законах адаптували такого суб'єкта і наділили його великими повноваженнями.</p>
<p>Крім того,&nbsp; в цьому суб'єкті не відображені ті норми, які вже є імплементовані в Закон про вибори народних депутатів в новій редакції і в Закон про державний реєстр виборців.</p>
<p>&nbsp;І саме основне питання. Цей закон направлений на те, щоб максимально удешевити розрахунки щодо проведення виборчої кампанії. Майже 2 мільярди гривень, які передбачено за чинним законом, – це злочин проти українців. Ми повинні все зробити для того, щоб по кожній статі максимально, де є можливість, зменшити такого роду, як на мене, абсурдну, необґрунтовану, вартість виборів хоча би вдвічі. Цей закон, який ми підготували, дає таку можливість. За рахунок чого?</p>
<p>В першу чергу за рахунок того, що ми зменшуємо кількість представників від кандидатів в складі окружної дільничної виборчої комісії з двох до одного. Цього достатньо. Бо як досвід виборів 2009 року показав, наявність в складі виборчої комісії величезної кількості, тобто по два представники від кожної комісії, ускладнює, а не полегшує роботу цієї комісії. І так далі, і по кожній статі витрат. В результаті проведеної нами роботи ми справді на 50 відсотків маємо можливість здешевити вибори.</p>
<p>Крім того, я завершую нашу роботу, зважаючи на те, що поки в сесійній залі немає однозначного бажання підтримувати в цілому цей законопроект, є необхідність між фракціями ознайомитись більш детально, я погоджуюсь з тим, щоб сьогодні просто проголосувати його за основу. І дати можливість, якщо ваша ласка, пане віце-спікер, щоб ми за скороченою процедурою підготували його до другого читання, і вже через сесійний тиждень змогли розглянути в цілому цей закон як закон. Тому що далі відкладати немає куди. Велика кількість процедурних речей, вже далі нас підтискають і ми повинні негайно на них реагувати.</p>
<p>А сьогодні мною зареєстровано ще один Закон, за реєстраційним номером 4328, який передбачає внесення змін тільки в трьох положеннях.</p>
<p>Перше. Замість формування комісій вже зараз окружних, передбачається вносити за 45 днів, а утворювати комісії за 40 днів, після того, як закінчиться висування кандидатів.</p>
<p>Друге. Передбачається, що місцеві органи виконавчої влади і місцеві органи самоврядування повинні відводити спеціальні місця для проведення агітації за 80 днів, а не так, як є в чинному законі: за 87 днів. Це саме стосується засобів масової інформації, які зможуть опубліковувати розцінки&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; вартості ефірного часу і ефірних площ за 80 днів, а не за 87 днів, до дня голосування.</p>
<p>Цей законопроект виключно технічний, тут немає жодних дискутивних норм. Я просив би сьогодні проголосувати його в цілому. А законопроект 3224д проголосувати за основу,&nbsp; і проголосувати рішення про його підготовку до другого читання за скороченою процедурою. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую. Шановне товариство, давайте порадимось. Є пропозиція комітету, що законопроект 3224д зараз проголосувати за основу, доручити зараз, проголосувати потім за скорочену процедуру розгляду його за основу в другому читанні. І включити зараз ще до питання порядку денного законопроект 4328, який щойно оголосив народний депутат Князевич: про внесення змін до статті 90 Закону України "Про вибори Президента України". Я думаю, що в такому порядку ми зараз з вами і проголосуємо.</p>
<p>Шановні народні депутати, ставимо на голосування проект Закону (реєстраційний номер 3224д) про внесення змін до Закону України "Про вибори Президента України" (щодо техніко-юридичного вдосконалення виборчого процесу) за основу. Прошу голосувати.</p>
<p>&nbsp;</p>
<p>12:55:18</p>
<p>За-261</p>
<p>Рішення прийнято.</p>
<p>Прошу включити мікрофон Князевичу, народному депутату.</p>
<p>&nbsp;</p>
<p>12:55:27</p>
<p>КНЯЗЕВИЧ Р.П.</p>
<p>Руслан Володимирович, заради техніко-юридичної чистоти, прошу поставити на голосування про відхилення законопроектів 3224 і 3224-1.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Ставлю на голосування про відхилення. Шановні народні депутати, звісна річ, альтернативні законопроекти, якщо один законопроект ухвалено, але решта не голосується. Він не альтернативний? Гаразд.</p>
<p>Ставлю на голосування щодо відхилення законопроектів 3224 і 3224-1. Прошу проголосувати.</p>
<p>&nbsp;</p>
<p>12:56:23</p>
<p>За-257</p>
<p>Рішення прийнято.</p>
<p>Шановні народні депутати! На ваш розгляд вноситься законопроект номер 4328 для включення до порядку денного. Нагадаю, це законопроект народного депутата України Князевича: про зміни до статті 90 Закону України "Про вибори Президента України".</p>
<p>Прошу проголосувати за включення цього законопроекту до порядку денного. Прошу проголосувати.</p>
<p>&nbsp;</p>
<p>12:57:01</p>
<p>За-247</p>
<p>Рішення прийнято.</p>
<p>Я хочу порадитися з народним депутатом Князевичем. Є до потреби ще раз оголосити? Можемо голосувати&nbsp; без обговорення?</p>
<p>Шановні народні депутати, прошу проголосувати щодо розгляду цього питання без обговорення. Прошу голосувати.</p>
<p>&nbsp;</p>
<p>12:57:35</p>
<p>За-232</p>
<p>Рішення прийнято.</p>
<p>Ставлю на голосування проект Закону (реєстраційний номер 4328) про внесення змін до статті 90 Закону України "Про вибори Президента України" за основу і в цілому. Прошу проголосувати.</p>
<p>&nbsp;</p>
<p>12:58:07</p>
<p>За-259</p>
<p>Рішення прийнято.</p>
<p>По фракціях, будь ласка. Партія регіонів – 24, "Батьківщина" – 65, "УДАР Віталія Кличка" – 34, "Суверенна європейська Україна" – 23, ВО "Свобода" – 30, "Економічний розвиток" – 28,&nbsp; Компартія – 23, позафракційні – 32.</p>
<p>Шановні народні депутати! Включіть будь ласка, мікрофон Князевичу.</p>
<p>&nbsp;</p>
<p>12:57:12</p>
<p>КНЯЗЕВИЧ Р.П.</p>
<p>Руслан Володимирович, прошу поставити 3224д, для того щоб ми могли його підготувати до другого читання за скороченою процедурою,&nbsp;тобто наполовину.</p>
<p>&nbsp;</p>
<p>ГОЛОВУЮЧИЙ. Дякую.&nbsp;Шановні народні депутати,&nbsp; на прохання автора законопроекту законопроект&nbsp; 3224д, який ми з вами проголосували&nbsp; за основу, ставимо на голосування щодо скороченою процедури розгляду цього законопроект у другому читанні. Гаразд.</p>
<p>Ставлю на голосування&nbsp; процедуру скороченого розгляду законопроекту 3224 у другому читанні. Прошу проголосувати.</p>
<p>&nbsp;</p>
<p>12:59:26</p>
<p>За-259</p>
<p>Рішення прийнято.</p>
<p>Давайте порадимося. З огляду на те, що&nbsp; у нас порядок денний вичерпаний, але у нас залишились депутатські запити.&nbsp; "Різне".</p>
<p>Я, з вашого дозволу, шановне товариство, я зараз тоді, щоб у нас не&nbsp; накопичувалось&nbsp; депутатських запитів, а&nbsp; їх вже достатня&nbsp; кількість, зараз зачитаю&nbsp; відповідно до Закону про Регламент, і з вами порадимося щодо&nbsp; подальшої роботи …</p>
<p>Давайте порадимося. У нас немає перерви, у нас є запити і у нас є …</p>
<p>Включіть&nbsp; Сушкевичу мікрофон.</p>
<p>&nbsp;</p>
<p>13:00:11</p>
<p>СУШКЕВИЧ В.М.</p>
<p>Дякую. Я прошу уваги!&nbsp; Сьогодні головуючий&nbsp; під час затвердження порядку денного на це засідання&nbsp; сказав, що законопроект постанови за номер 4297, про яку я вчора передавав вам заяву:&nbsp; про&nbsp; призупинення виплати, оформлення пенсій прокурорам, суддям, які зараз масово&nbsp; виходять на пенсію, - проголосувати про призупинення, включили в порядок денний сьогодні. Я прошу&nbsp; її проголосувати.&nbsp;</p>
<p>&nbsp;</p>
<p>ГОЛОВУЮЧИЙ. Шановні народні депутати, є&nbsp; пропозиція народного депутата Сушкевича. У нас його законопроекту немає зараз&nbsp; на рукахю Давайте ми зробимо таким чином. Давайте ми&nbsp; порадимося, по-перше, по&nbsp; роботі сьогоднішнього пленарного засідання &nbsp;і подальшого нашої роботи.</p>
<p>Отже, в нас є, зараз залишилися депутатські запити. Це обов'язково треба проголосувати, бо ми накопичуємо. І в нас є пропозиція щодо подальшої роботи. Давайте ми зараз зачитаємо запити і визначимося... <i>(Шум у залі)</i> Визначимо після запитів, запити – обов'язкова процедура, товариство. І після запитів визначимося, як ми працюємо далі. <i>(Шум у залі)</i> Спочатку визначимося, а потім – далі, так? <i>(Шум у залі)</i> Гаразд, гаразд.</p>
<p>Шановні народні депутати, є пропозиція, ми з вами ухвалили рішення про те, про безперервну роботу пленарних засідань. Зараз вноситься пропозиція народними депутатами про проведення подальшої нашої роботи у відповідності із затвердженням календарного плану четвертої сесії Верховної Ради України сьомого скликання. Прошу народних депутатів тоді своїм голосуванням визначитися щодо повернення до календарного плану. Гаразд?</p>
<p>Ставлю на голосування щодо повернення до календарного плану четвертої сесії Верховної Ради України сьомого скликання, прошу голосувати.</p>
<p>&nbsp;</p>
<p>13:02:38</p>
<p>За-188</p>
<p>Рішення не прийнято.</p>
<p>Шановні народні депутати!</p>
<p>Народний депутат Ляшко, будь ласка, ви хотіли сказати оголошення.</p>
<p>&nbsp;</p>
<p>13:02:56</p>
<p>ЛЯШКО О.В.</p>
<p>Олег ляшко, Радикальна партія.</p>
<p>Шановні колеги, я звертаюсь до вас. Ви пам'ятаєте, яка в нас ситуація в Криму і яка у нас ситуація в Україні. Яка перерва? Ніякої перерви! Працюємо для того, щоб врегулювати ситуацію. Ми не можемо дозволити собі на тиждень іти в перерву.</p>
<p>І ще сьогодні повідомляється про масові факти мародерства, бандитизму, безпределу, які відбуваються в Києві, в околицях під приводом, під маркою Самооборони, Правого сектору і інших організацій. Я хочу звернутися до всіх і сказати, що сили Майдану жодного стосунку до цього не мають. Бандити&nbsp; фарбуються під Самооборону і здійснюють мародерства.</p>
<p>Тому я закликаю всіх припинити займатися мародерством, припинити займатися порушенням закону. Органам внутрішніх справ діяти адекватно: зупиняти бандитизм, зупиняти мародерство. І нічого прикриватися Майданом! Їдуть, граблять і кажуть, що Майдан послав. Майдан не для того стояв.</p>
<p>&nbsp;</p>
<p>ГОЛОВУЮЧИЙ. Народний депутат Каплін, Томенко, Журавський. І ухвалимо рішення, шановне товариство.</p>
<p>&nbsp;</p>
<p>13:04:20</p>
<p>КАПЛІН С.М.</p>
<p>Дорогі українці! Дорогий український народе! Шановні колеги! Ми&nbsp; почали приймати нарешті ті рішення і приймати динамічно, які очікувала вся країна. Ні в якому разі&nbsp; ми не маємо права збавляти темп. Кожен народний депутат в Україні має знати: сьогодні саме від цієї сесійної зали, від українського парламенту, тепер від українського уряду, який взяв на себе зобов'язання врятувати країну від корупції, економічного занепаду&nbsp; і хаосу, який зараз є в країни, залежить одне – чи почнеться фактично третя світова війна.</p>
<p>Пройшло 100 років.. <i>(Шум у залі)</i> Пройшло 100 років! Ми повинні бути&nbsp; у залі, працювати, зберегти цілісність України, забезпечити економічне зростання, швидко приймати нагальні всі законопроекти. І працювати виключно на простого українця, забезпечивши стабільність в державі. Тому ми не маємо права іти із залу, ми повинні працювати, якщо треба, то і в ночі, аби зберегти нашу батьківщину.&nbsp; Дякую.</p>
<p>&nbsp;</p>
<p>ГОЛОВУЮЧИЙ. Прошу, народний депутат Томенко.</p>
<p>&nbsp;</p>
<p>13:05:35</p>
<p>ТОМЕНКО М.В.</p>
<p>Шановні колеги! Є пропозиція сьогодні… зараз зачитати всі депутатські запити, оскільки хай новий уряд починає активно братися за роботу. "Різне" відмінити, бо якщо будуть такі виступи, як переді мною, то це погано закінчиться для країни, тому… А після того як головуючий оголосить депутатські запити, закрити сьогоднішнє засідання. В понеділок Погоджувальна рада. До понеділку порадитися. Наступний тиждень… ми не маємо права не працювати наступний тиждень.</p>
<p>Тому сьогодні "Різне" - і закриваємо роботу. Працюємо, аналізуємо першочергові питання, які треба для країни, а не для нас, чи для фракцій, чи для кандидатів у президенти. У понеділок проводимо Погоджувальну раду і у вівторок працюємо у пленарному режимі. Такий аргумент, мені здається, був би правильним.</p>
<p>&nbsp;</p>
<p>ГОЛОВУЮЧИЙ.</p>
<p>Народний депутат Журавський. І перейдемо до голосування. Прошу.</p>
<p>&nbsp;</p>
<p>13:06:30</p>
<p>ЖУРАВСЬКИЙ В.С.</p>
<p>Шановні колеги, ми обрали Кабінет Міністрів. Є силовий блок, працюючий парламент. Ситуація змінилася на краще. Є коаліція – 250 осіб. Але зважте ще на одну річ. Людям, які обрані від людей, мажоритарщикам особливо, треба повернутися у свої округи, провести роз'яснювальну роботу. Для цього повинен бути час, тому, будь ласка, у понеділок, коли буде Погоджувальна рада, зважте на цей момент. Бо робота народного обранця - це не тільки робота у сесійній залі, це ще й робота у комітетах, де назбиралося чимало документів.</p>
<p>Будь ласка, я погоджуюся, що повинні керівники комітетів і фракцій визначити це питання, але обов'язково зважте, що перевантажені комітети, які не розглядали питання, і мажоритарщикам треба повернутись в округи: роз'яснити ситуацію, заспокоїти людей. Дякую.</p>
<p>&nbsp;</p>
<p>ГОЛОВУЮЧИЙ. Репліка Віктору Пинзенику. І переходимо до голосування.&nbsp;</p>
<p>&nbsp;</p>
<p>13:07:47</p>
<p>ПИНЗЕНИК В.М.</p>
<p>Шановні народні колеги, я думаю, що зараз я запропоную одну річ, яку підтримують всі, бо є логіка і в одних, і в других.</p>
<p>Людей тривожить те, що в цей відповідальний період ми повинні бути наготові. Тому є пропозиція: ми оголошуємо перерву, а уповноважуємо керівництво Верховної Ради у будь-який момент за потреби зібрати Верховну Раду України для прийняття рішень. <i>(Оплески)</i> Гаразд?</p>
<p>&nbsp;</p>
<p>ГОЛОВУЮЧИЙ. Тобто є пропозиція така. Нормальна пропозиція. Пропозиція Пинзеника ……</p>
<p>&nbsp;</p>
<p>ГОЛОС ІЗ ЗАЛУ. (Не чути)</p>
<p><i>&nbsp;</i></p>
<p>ГОЛОВУЮЧИЙ. Гаразд, нормально. Тягнибоку включіть мікрофон.</p>
<p><i>(Шум у залі)</i></p>
<p>&nbsp;</p>
<p>13:08:13</p>
<p>ТЯГНИБОК О.Я.</p>
<p>Олег Тягнибок "Свобода". Шановне товариство, абсолютно правильна і узгоджена&nbsp; пропозиція, яку зараз озвучив Пинзеник. Нам потрібно цілу низку законопроектів, які треба тут ухвалювати, напрацювати в комітетах, щоб ніхто до нас не мав зауважень, що ми порушуємо процедуру. Можливо, треба поїхати і в округи. І в округи також треба їхати. Але всі мають бути готові, там, скажімо, протягом 12 годин після рішення про проведення&nbsp; пленарного засідання бути тут у залі, тим більше, враховуючи напружену міжнародну ситуацію і ситуацію в Криму. Дякую.</p>
<p>&nbsp;</p>
<p>ГОЛОВУЮЧИЙ. Шановні народні депутати, я думаю, що ми вже і так багато висловилися.</p>
<p>Будь ласка. Голова комітету, будь ласка. І закінчуємо. Давайте закінчуємо це, ну, бо нас… Ми календарний план зараз обговорюємо. Будь ласка.</p>
<p>&nbsp;</p>
<p>13:09:27</p>
<p>БЛИЗНЮК А.М.</p>
<p>Шановні колеги, я перепрошую. Але давайте так, хто там приймає цього рішення, от зараз я буду їхати, у Борисполі мене зупинять з дубинами, скажуть: "Повертайся назад, іди працювати". Хто за це відповідає, надайте команди, будь ласка, бо це ж … Якщо ми демократи, то давайте ми так і робити.&nbsp;<i>(Шум у залі)</i></p>
<p>&nbsp;</p>
<p>Веде засідання Голова Верховної Ради України ТУРЧИНОВ О.В.</p>
<p>&nbsp;</p>
<p>ГОЛОВУЮЧИЙ. Шановні колеги, я на хвильку зайшов тому, що зараз продовжується і засідання Ради національної безпеки і оборони, і зустріч з міністрами закордонних справ європейських країн.</p>
<p>Я що пропоную, шановні колеги. Ситуація в країні дуже&nbsp; напружена. Ситуація в Криму просто небезпечна. Нам потрібні рішення парламенту і для роботи Кабінету Міністрів, і для роботи Ради національної безпеки, і прийняття рішень тощо.</p>
<p>З іншого боку, я погоджуюся, що нам треба і в комітетах напрацьовувати ці рішення. Тому що з голосу їх дуже важко приймати.</p>
<p>Ми порадилися з Радою національної безпеки, і у нас є наступна пропозиція. Парламент повинен повертатися до нормальної своєї роботи. Але ж це будемо робити поступово.</p>
<p>Тому пропозиція наступна. До вівторка, до 10 години, незважаючи на те, що наступний тиждень – у нас робота в комітетах і фракціях, все ж таки у вівторок о 10 годині розпочати сесійне засідання. По ситуації, яка буде, ми тоді приймемо рішення, як ми працюємо на наступному тижні: або день – в комітетах, день – сесійний, або – в іншому форматі. Приймається такий формат? Приймається.</p>
<p>Я дуже прошу заступника Голови Верховної Ради, як тільки будете підводити риску в засіданні, саме оголосити… <i>(Шум у залі)</i> Проголосувати. Тобто у вівторок – сесійне засідання. Так ми… <i>(Шум у залі)</i></p>
<p>Тобто голосуємо пленарне засідання на наступному тижні, так я розумію? І коли перерва до вівторка, то це нам голосувати не треба, ми просто приймаємо рішення.</p>
<p>Шановні колеги, ми просто приймаємо рішення. Коли закриває головуючий сесію, він приймає рішення… Безперервно, я ще раз кажу, безперервно передбачає перерву і перерву на день, на два, на три. І перерва у нас була, і перерва буде по завершенню сесійного засідання. А головуючий Руслан Кошулинський зробить повідомлення, що засідання закрито на перерву, а перерва до 10 години вівторка. Крапка. Давайте не робити зайвих проблем. Приймається такий формат? Приймається.</p>
<p>Прошу, пане Руслане.</p>
<p>&nbsp;</p>
<p>Веде засідання заступник Голови Верховної Ради України</p>
<p>Р.В.КОШУЛИНСЬКИЙ</p>
<p>&nbsp;</p>
<p>ГОЛОВУЮЧИЙ. Шановні народні депутати, переходимо до розгляду запитів народних депутатів.</p>
<p>Надійшли запити народних депутатів України.</p>
<p>Володимир Литвина <a name=s1></a>до Кабінету Міністрів України стосовно виконання Закону про Державний бюджет України на 2013 рік&nbsp;в частині виділення субвенцій на соціально-економічний розвиток окремих територій.</p>
<p>Віктора Развадовського до Кабінету Міністрів України щодо позачергового забезпечення автомобілем інваліда I групи Петра Бурковського, мешканця селища Миропіль Романівського району Житомирської області.</p>
<p>Романа Ілика до Голови Державної казначейської служби України щодо неналежного фінансування Дрогобицьким відділенням Державної казначейської служби України оплати відряджень працівникам та студентам Дрогобицького державного педагогічного університету імені Івана Франка.</p>
<p>&nbsp; Романа Ілика до Генеральної прокуратури України щодо невиплати заробітної плати працівникам Публічного акціонерного товариства "Дрогобицький завод автомобільних кранів".</p>
<p>Ірини Геращенко та Миколи Томенко до Уповноваженого Верховної Ради України з прав людини, Генеральної прокуратури України щодо розслідування фактів застосування тортур до затриманих під час подій, що відбулися поблизу Черкаської обласної державної адміністрації з 23 до 27 січня цього року.</p>
<p>Володимира Пехова до Міністерства фінансів України, Міністерства соціальної політики України, Державної служби України з надзвичайних ситуацій щодо вжиття невідкладних заходів, направлених на погашення кредиторської заборгованості Державного бюджету України за бюджетною програмою 3201200 "Забезпечення житлом громадян, які постраждали внаслідок Чорнобильської катастрофи", яка утворилась на 1 січня 2014 року перед виконавчим комітетом Коростенської міської ради Житомирської області.</p>
<p>Володимира Пехова до Житомирської обласної державної адміністрації, Овруцької міської ради щодо вжиття невідкладних заходів, направлених на забезпечення прав мешканців міста Овруча Житомирської області на одержання згідно із законодавством житлово-комунальних послуг з централізованого опалення.</p>
<p>Руслана Сольвара до Міністерства соціальної політики України, Державної служби з питань інвалідів та ветеранів України, Київської обласної державної адміністрації щодо незадовільного виконання програми "Будівництво (придбання) житла для військовослужбовців, звільнених в запас або у відставку, для відселення їх із закритих та віддалених від населених пунктів військових гарнізонів" у Фастівському районі Київської області.</p>
<p>Руслана Сольвара до Міністерства юстиції України, Міністерства внутрішніх справ України, Національного банку України, Державної виконавчої служби України, Генеральної прокуратури України, Головного управління юстиції у Київській області стосовно необхідності проведення всебічної перевірки обставин щодо довготривалого та умисного невиконання судового рішення.</p>
<p>Геннадія Федоряка до Міністерства охорони здоров'я України, Міністерства соціальної політики України, Адміністрації Президента України про необхідність всебічного сприяння у направленні на лікування за кордон важкохворої малолітньої дитини Нікіти Немцева для забезпечення йому невід'ємного природного та непорушного права на охорону здоров'я і своєчасну медичну допомогу з боку уповноважених органів державної влади.</p>
<p>Олександра Голуба до голови Вищої кваліфікаційної комісії суддів України щодо притягнення до дисциплінарної відповідальності суддів Обухівського районного суду Київської області Олега Мора та Романа Мостового.</p>
<p>Василя Деревляного до Генеральної прокуратури України про неналежний розгляд депутатського звернення щодо захисту прав громадянина Олега Матусяка, які, згідно із інформацією, вказаною у його скарзі, порушені Інспекцією державного архітектурно-будівельного контролю у місті Києві.</p>
<p>Артура Палатного до Генеральної прокуратури України щодо захисту Альони Гуцал та її дитини від знущань з боку колишнього чоловіка.</p>
<p>Миколи Паламарчука до Міністерства оборони України, Державного управління справами щодо з'ясування деяких обставин життя та додаткових можливостей увіковічення пам'яті двічі Героя Радянського Союзу, генерал-полковника Василя Петрова.</p>
<p>Миколи Паламарчука до Генеральної прокуратури України щодо перешкоджання здійснення депутатської діяльності.</p>
<p>Олександра Бригинця до Міністерства культури України щодо вжиття відповідних заходів реагування направлених на припинення будівельних робіт у межах унікальної історико-архітектурної пам'ятки - Обсерваторна гірка, розташованої у кварталі між вулицями Гоголівською, Коцюбинського,Обсерваторною та Воровського міста Києва.</p>
<p>Арсена Авакова та Валерія Головка до Служби безпеки України щодо розслідування діяльності голови Фороської селищної ради Автономної Республіки Крим Анатолія Бикова.</p>
<p>Льва Миримського до Голови Ради міністрів Автономної Республіки Крим щодо надання неповної інформації на депутатське звернення стосовно повернення коштів, запозичених в результаті емісії облігацій серії "А" внутрішньої позики Автономної Республіки Крим у 2011 році.</p>
<p>Льва Миримського до Сімферопольського міського голови щодо надання інформації та звіту про діяльність Комунального підприємства "Неаполь", зокрема, витрачання бюджетних коштів.</p>
<p>Лілії Гриневич до Кабінету Міністрів України про відповідальність за вибух у котельні Тульчинської школи №3 Вінницької області та звіт про перевірки опалювального обладнання у приміщеннях системи освіти.</p>
<p>Івана Стойка та Богдана Бенюка до Генеральної прокуратури України щодо дорожньо-транспортної пригоди,&nbsp;у якій загинув Ярослав Петрівський.</p>
<p>Івана Стойка до Служби безпеки України, Генеральної прокуратури України щодо недопущення розгортання сепаратизму в Автономній Республіці Крим.</p>
<p>Едуарда Леонова до Служби безпеки України, Міністерства внутрішніх справ України щодо перешкоджання депутатській діяльності та нападу спецпідрозділу "Беркут" на народних депутатів України і активістів біля Києво-Святошинського суду.&nbsp;</p>
<p>Олександри Кужель до Міністерства доходів і зборів України щодо вжиття Міністром доходів і зборів України термінових та дієвих заходів спрямованих на припинення політично мотивованих, упереджених й неправомірних податкових репресій по відношенню до підприємців та фермерів Донеччини, які надавали допомогу Євромайдану у Києві, в тому числі, невідкладному проведенні об'єктивних службових розслідувань за даними фактами, взяття вказаної ситуації під особистий контроль.</p>
<p>Оксани Продан до Генеральної прокуратури України щодо порушень законодавства України у сфері оцінки для цілей оподаткування.</p>
<p>Оксани Продан до Міністерства внутрішніх справ України щодо недотримання вимог чинного законодавства при надані адміністративних послуг підрозділами Державної міграційної служби України.</p>
<p>Володимира Медяника до Кабінету Міністрів України, Міністерства фінансів України щодо фінансування для здійснення ремонту приміщення Відділу реєстрації актів цивільного стану напередодні святкування 100-річчя міста Краснодон.</p>
<p>Володимира Медяника до Кабінету Міністрів України, Міністерства фінансів України щодо належного функціонування учбових закладів та об'єктів інфраструктури міста Луганськ.</p>
<p>Валерія Кальченка до Міністерства енергетики та вугільної промисловості України щодо рівня тарифу на відпуск електроенергії Державного підприємства "Національна атомна енергогенеруюча компанія "Енергоатом" після отримання та повернення кредиту Європейського банку реконструкції та розвитку за Комплексною (зведеною) програмою підвищення безпеки енергоблоків атомних електростанцій.&nbsp;</p>
<p>Валерія Кальченка до Кабінету Міністрів України щодо виділення коштів для відзначення 75-річчя утворення Кіровоградської області.</p>
<p>Віктора Бутківського до Кабінету Міністрів України, Головного управління внутрішніх військ Міністерства внутрішніх справ України щодо захисту житлових прав військовослужбовців Міністерства внутрішніх справ України.</p>
<p>Віталія Чугуннікова до Прокуратури Рівненської області щодо перевірки фактів порушення вимог Положення про центральну та обласну психолого-медико-педагогічну консультацію завідувачем комунального закладу "Рівненська обласна психолого-медико-педагогічна консультація".</p>
<p>&nbsp;Віталія Чугуннікова до Генеральної прокуратури України щодо перевірки фактів законності реорганізації Державного підприємства "Мирогощанський державний іподром" в Державне підприємство "Конярство України" згідно наказу Міністерства аграрної політики та продовольства України.</p>
<p>Юрія Бублика до Кабінету Міністрів України про бездіяльність міської влади міста Полтави щодо виконання Загальнодержавної цільової програми, зволікання у передачі до комунальної власності гуртожитків та усунення порушень права громадян на власне житло.</p>
<p>Якова Безбаха до Кабінету Міністрів України, Міністерства фінансів України щодо необхідності виділення з Державного бюджету України субвенції на соціально-економічний розвиток Самарського та Індустріального районів міста Дніпропетровська.</p>
<p>&nbsp; Якова Безбаха до Кабінету Міністрів України, Міністерства охорони здоров'я України, Міністерства екології та природних ресурсів України, Голови Державної екологічної інспекції України, Голови Державної ветеринарної та фітосанітарної служби України, Голови Державної архітектурно-будівельної інспекції України, Голови Державної санітарно-епідеміологічної служби України щодо можливого порушення екологічного законодавства у Самарському районі міста Дніпропетровська.</p>
<p>&nbsp;Іштвана Гайдоша до Міністерства охорони здоров'я України щодо необхідності формування Берегівського госпітального округу на базі Берегівської центральної районної лікарні Закарпатської області.</p>
<p>&nbsp;Артура Палатного до Генеральної прокуратури України щодо вжиття заходів із виплати заробітної плати колишнім працівникам Товариства з обмеженою відповідальністю "Переяславський хліб".</p>
<p>&nbsp;Олександра Шевченка до Державної служби зайнятості, Державної міграційної служби України щодо видачі віз особам, що в'їжджають в Україну з метою працевлаштування.</p>
<p>&nbsp;Олега Кулініча до Міністерства енергетики та вугільної промисловості України щодо вирішення питання передачі в комунальну власність артезіанських свердловин та водопровідної мережі в селі Полив'яне Миргородського району.</p>
<p>&nbsp;Віктора Развадовського Міністерства інфраструктури України щодо виділення коштів на проведення капітального ремонту доріг у Романівському районі Житомирської області.</p>
<p>&nbsp;Сергія Фаєрмарка до Генеральної прокуратури України щодо нападу на запорізьку синагогу.</p>
<p>&nbsp;Сергія Фаєрмарка до Генеральної прокуратури України, Міністерства внутрішніх справ України щодо порушення прав і свобод громадян в місті Одесі.</p>
<p>&nbsp;Ольги Михайленко до Кабінету Міністрів України щодо добудови підвідних та міжселищних газопроводів до населених пунктів Херсонської області.</p>
<p>&nbsp;Іштвана Гайдоша до Голови Верховної Ради України щодо утримання підписання Закону України про визнання таким, що втратив чинність, Закон України "Про засади державної мовної політики".</p>
<p>&nbsp;Едуарда Леонова до Міністерства внутрішніх справ України, Служби безпеки України щодо перевірки інформації стосовно &nbsp;наявності подвійного громадянства міського голови Джанкоя Аркадія Зайдмана.</p>
<p>Євгена Мельника до Генеральної прокуратури України про неналежний розгляд депутатських звернень та депутатського запиту Генеральною прокуратурою України щодо позиції прокуратури Волинської області стосовно законності рішень при розслідуванні кримінальної справи, в подальшому кримінального провадження №12013020020000312 від 31 липня 2013 року з приводу загибелі Чапюка та Федюка.</p>
<p>Миколи Дзарданова до Кабінету Міністрів України щодо проекту Закону до Кабінету Міністрів України щодо проекту Закону України про ратифікацію Гарантійної угоди (Україна: Комплексна (Зведена) програма підвищення рівня безпеки енергоблоків атомних електростанцій) між Україною та Європейським банком реконструкції та розвитку (реєстраційний №0054 від 7 листопада 2013 року).&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;</p>
<p>Юрія Бублика до Генеральної прокуратури України про незаконне надання земель під мисливській угіддя у місті Комсомольську та Кременчуцькому районі Полтавської області громадській організації "Комсомольське міжрайонне товариство мисливців і рибалок "Тахтаївське" з використанням документів ліквідованого мисливсько-рибальського господарства "Тахтаївське".</p>
<p>Олександра Бригінця до Генеральної прокуратури України, Державної архітектурно-будівельної інспекції України, Державного агентства земельних ресурсів України, Державної екологічної інспекції України стосовно вжиття в межах повноважень заходів, направлених на вирішення питання щодо припинення будівельних робіт на земельній ділянці територій зелених насаджень загального користування в межах комплексу охорони зони "Аркадія" на вулиці Генуезька в місті Одеса.&nbsp;&nbsp;&nbsp;</p>
<p>Тетяни Слюз до Кабінету Міністрів України, Рахункової палати, Міністерства соціальної політики України, Державної виконавчої служби України, Пенсійного фонду, Державної фінансової інспекції України щодо питань пенсійних виплат громадянам, які постраждали внаслідок Чорнобильської катастрофи.</p>
<p>Сергія Гордієнка до Кабінету Міністрів України, Міністерства фінансів України, Державного агентства з інвестицій та управління національними проектами України щодо необхідності видання коштів в рамках Національного проекту "Вчасна допомога" на створення єдиної оперативної диспетчерської служби з використанням CPS-технологій в Полтавській області, зважаючи на високий рівень підготовки регіональної інфраструктури.</p>
<p>Сергія Гордієнка до Кабінету Міністрів України, Міністерства охорони здоров'я України, Міністерства фінансів України щодо необхідності внесення змін до Державного бюджету України на 2014 рік з метою перенацілення коштів з субвенцій на придбання медикаментів та виробів медичного призначення на субвенцію, на придбання медикаментів та виробів медичного призначення, медичного обладнання та санітарного автотранспорту для закладів охорони здоров'я Полтавської області.</p>
<p>Вікторії Булах до Міністерства охорони здоров'я України стосовно недопущення закриття акушерсько-гінекологічного відділення Великописарівської центральної районної лікарні Великописарівського&nbsp; району Сумської області.</p>
<p>Вікторії Булах до Кабінету Міністрів України стосовно вжиття невідкладних заходів щодо проведення робіт по ремонту автомобільних шляхів загального користування Шостинського району Сумської області для збереження інфраструктури району.</p>
<p>Андрія Кожемякіна до Голови Служби безпеки України, виконуючого обов’язки Генерального прокурора України щодо незаконного запровадження надзвичайного стану на частині території міста Київ у період з 1 грудня 2013 року по 22 люте 2014 року.</p>
<p>Василя Самойленка до Державної пенітенціарної служби України щодо невиплати заробітної плати працівникам Коростенської виправної колонії номер 71 Житомирської області. Всі запити народних депутатів у нас зачитані.</p>
<p>Шановні народні депутати!&nbsp; У нас є "Різне", прошу записатися народних депутатів на виступи у "різному". Прошу до слова народного депутата Ляшка.</p>
<p>&nbsp;</p>
<p>13:26:54</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Шановні громадяни України, сьогодні парламент нарешті прийняв рішення, яким скасували пільги і привілеї для народних депутатів. Але насправді це половина справи, бо найголовніша пільга для народного депутата – це його депутатська недоторканність. І переважна більшість йде до парламенту якраз за цією депутатською недорканністю. Тому, скасувавши матеріальні пільги, парламент наступним рішенням має прийняти рішення про скасування депутатської недоторканності.&nbsp;</p>
<p>І я звертаюся до громадян України, до Майдану тиснути на депутатів з&nbsp; вимогою скасувати депутатську недоторканність.</p>
<p>Сьогодні у нас є&nbsp; унікальний шанс поставити владу на службу&nbsp; народу, і щоб не було ніяких недоторканних, і щоб не було ніяких пільг.</p>
<p>Крім того, від ліквідації пільг депутатам&nbsp; треба&nbsp; переходити далі: скасовувати&nbsp; пільги всім державним чиновникам. Треба ліквідувати автопарк Верховної Ради, Президента, Кабінету Міністрів, залишити лише автомобілі для обслуговування іноземних делегацій.</p>
<p>У автопарку Верховної Ради понад 200 автомобілів. Для чого вони треба? Те ж саме в Адміністрації Президента, в уряді. Всі ці дачі, санаторії, автопарки - все має бути ліквідовано. Це дасть можливість зекономити&nbsp; по року півтора, два мільярди гривень, і ці кошти мають бути спрямовані на відновлення національного виробництва, на створення робочих місць, на фінансування медицини, освіти.</p>
<p>Ну і найголовніше питання сьогоднішнього дня – це подальша доля Верховної Ради. Як вона буде існувати? Що вона робитиме?</p>
<p>Я абсолютно твердо переконаний: після того, коли парламент виконає свою місію – стабілізує&nbsp; ситуацію в Україні, - Верховна Рада&nbsp; має йти на дострокові перевибори. Має бути повне перезавантаження влади. Нові вибори Президента&nbsp; 25 травня, на вересень максимум місяць - перевибори Верховної Ради, органів місцевого самоврядування. До влади в Україні має прийти молодь. Треба прийняти Закон про люстрацію - і заборонити всім, хто 23 роки був при владі, розвалював Україну, заборонити їм займати будь-які посади в органах державної влади.</p>
<p>Те ж саме стосується прокуратури, міліції і судів. Вони мають бути повністю звільнені, натомість мають прийти нові люди, Самооборона має бути перетворена в&nbsp; Національну гвардію і захищати інтереси українських громадян.</p>
<p>Я звертаюся до Майдану, я звертаюся до людей: ні кроку назад. Ми повинні сьогодні використати історичний момент, для того щоб вирішити проблеми країни.</p>
<p>І найважливіше – це заборона Компартії і Партії регіонів як злочинних організацій, які привели до кровопролиття. Слава України!</p>
<p>&nbsp;</p>
<p>ГОЛОВУЮЧИЙ. До слова запрошується народний депутат Бондаренко.</p>
<p>&nbsp;</p>
<p>13:30:18</p>
<p>БОНДАРЕНКО В.Д.</p>
<p>Шановний головуючий, шановні громадяни України!</p>
<p>Сьогодні ситуація в країні змушує нас по-другому подивитися, по-іншому глянути на те, чим повинен займатися парламент та органи державної влади. Нам стали відомі жахливі факти розкрадання державної власності. Ми бачимо сьогодні маєтки деяких можновладці, набиті золотом, брильянтами та іншими цінностями. І ми бачимо бідність народу кругом.</p>
<p>Хотілося, щоб наше радіо, телебачення, яке виконувало завдання тієї влади, яка була донедавна, і яке прославляло її або замовчувало факти цього розкрадання та тих безчинств, які творилися в правовому полі України, хотілося, щоб воно поміняло свою тактику. Я хотів би, щоб ми зробили хоча б один день в такому порядку подачі інформації: п'ять хвилин – про тих людей, які були розстріляні на Майдані цією владою і п'ять хвилин – про статки Пшонки, про статки Януковича, про статки інших можновладців, щоб люди подивилися і зокрема по всій Україні, не тільки в Києві, де працює "5-й канал", а по всій Україні. Тому що там сьогодні блокування інформації довело до того, що вони щиро вірять, що тут, в Києві – одні бандити, а та&nbsp; влада, яка була, була, дійсно, владою від народу. Це перше.</p>
<p>Друге. Нам треба сьогодні поширити наведення порядку по всій Україні. Сьогодні, коли депутати роз'їдаються на місця, треба, щоб депутати стали основою тих деяких кроків, які треба робити на місці. Нам треба припиняти оту махновщину, яка зараз розпочалася. Вже навіть у Києві сьогодні ми бачимо унікальні речі, сьогодні хтось захоплював там управління охорони здоров'я. В кожному районі вже створено декілька так званих народних рад. Їх створюють, до речі, в переважній більшості ті банд-формування, які працювали при попередній владі, маскуючись під Майдан. Це треба припиняти, тому що коли в державі не буде порядку, то нова влада одразу втратить свою легітимність і свій авторитет. Хотів би сказати, що треба спокійно розібратися з тим, хто що робив.</p>
<p>Мене буде дуже цікавити, хто, наприклад, виділяв автобуси з київського міського парку і фінансував з міських грошей для блокування заходів опозиції; хто зупиняв метро, не даючи&nbsp; доїхати людям до місць; хто перекривав водопровід на Хрещатику; хто відключав світло. Я хотів би з кожним суддею переговорити. Бо я відвідав десятки судів під час оцих витягувань наших хлопців із судової системи, і я пам'ятаю, з якими холодними очима окремі судді запроторювали на 2 місяці у в'язницю 19-річного хлопця, ще трошки старших людей тільки за те, що вони були десь у зоні проведення масових заходів, без будь-якої&nbsp; доказової бази, без будь-яких аргументів і фактів. І всі, хто підписував ті протоколи, повинні відповісти, чому вони фальсифікували ці протоколи. Але це будемо робити пізніше і обов'язково це треба зробити по відношенню до кожного, хто це допускав, адже безнаказаність породжує потім безкарність потім…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу до слова народного депутата Благодира.</p>
<p>&nbsp;</p>
<p>13:33:42</p>
<p>БЛАГОДИР Ю.А.</p>
<p>Шановні громадяни України! Шановний головуючий! Шановні колеги! До мене сьогодні офіційно звернувся фінансовий директор підприємства з іноземною інвестицією (компанія "Церсаніт Інвест"). Це найбільша польська інвестиція в Україні взагалі, 120 мільйонів євро проінвестовано у виробництво, де створено 1200 робочих місць. До речі, підприємство –&nbsp; найбільший податкоплатник в Житомирській області. Звернення наступного змісту.</p>
<p>У січні&nbsp; 2014 року на зустрічі з начальником Державної екологічної інспекції в Житомирській області Гнатюком Богданом Йосиповичем, яка відбулася з його ініціативи, наш представник отримав інформацію, що прокурор Житомирської області Шкуро Валерій Володимирович пропонує "Церсаніт Інвест" охорону, що полягає в тому, що не будуть допускатися перевірки нашої компанії різними установами і органами влади,&nbsp; &nbsp;зобов'язуються закрити кримінальну справу номер такий-то, що ведеться у зв'язку з підозрою на експлуатацію свердловини води без відповідних документів, і допровадить до скасування касаційної скарги на рішення апеляційного суду у відповідній справі. Ціна за таку послугу була встановлена у розмірі 150 тисяч доларів США.</p>
<p>Шановні колеги, прошу мій виступ вважати депутатським запитом. Звертаюсь до правоохоронних органів: невідкладно провести відповідні перевірки вказаного факту, притягнути винних, у разі підтвердження, до негайної відповідальності і вважаю: до тих пір, поки ми не заберемо корупцію, у тому числі і з правоохоронних органів, ми не повернемо інвестиції в Україну. Що є вкрай важливо і необхідно особливо сьогодні. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні народні депутати, в нас записалися ще на виступ народні депутати: Бенюк, Михайленко, Мельник Євген і народний депутат Шипко. Чи ще хтось має бажання записатися? Я бачу, народний депутат Осуховський і Михальчишин, і Головко.</p>
<p>Прошу до слова народного депутата Бенюка. Після нього прошу підготуватися народного депутата Михайленка.</p>
<p>&nbsp;</p>
<p>13:36:28</p>
<p>БЕНЮК Б.М.</p>
<p>Шановний головуючий, шановні друзі, вельмишановні виборці України&nbsp; народ України! Сьогодні ми з вами переживаємо всі непростий час. Час, який потребує від нас колосальної виваженості, мудрості, неймовірно важливих рішень і рішень, які не потерпають і не терплять якоїсь такої відкладної, довгої вирішальної ситуації. Ми з вами мусимо зараз відчути&nbsp; &nbsp;отой настрій, який панує у нашому суспільстві, і розуміти, що наше суспільство, яке з великим трьохмісячним, просто колосальним навантаженням, зробило найважливіший крок у виборі європейського вибору. Ми цей крок мусимо робити і далі. Він непростий, і ми знаємо, що ситуація, яка зараз розвивається у нас в Україні, вона є непроста. І тому-то, вельмишановні добродії, я би хотів звернутися до кожного громадянина України, до кожного, хто зараз чує, хто переживає. Адже ми, депутати, отримуємо величезну кількість дзвінків з найрізноманітнішими порадами, найрізноманітнішими ситуаціями, з неймовірними речами, які розповідають, що у нас відбувається в тій чи іншій частині і Києва, і нашої України. Але все це, воно мусить привестися до одного знаменника, до знаменника найважливішого: виваженість і ще раз виваженість. Існування нашої держави, існування України – це первинна річ, яка є у грудях кожного, хто знаходиться в цій залі, і кожного, хто слідкує і переживає за тими подіями, які відбуваються у нас.</p>
<p>Ми звертаємося до всіх тих, хто на передньому краї знаходиться. Ми звертаємося до&nbsp; жителів Криму: проявіть велике благородство, проявіть велику мудрість, не звертайте увагу на ті речі, які нашіптуються вам збоку. Повірте, Україна з її територією, з її народом, з її прекрасним народом, вона є фантастичною квіткою в букеті всіх народів України.</p>
<p>І велика дяка тим зараз патріотам, які в Криму стоять на захисті інтересів України. Ми думаємо і віримо, що Господня рука буде над нами. Господь Бог буде нас берегти. Тільки нам треба всім вистояти в ці непрості моменти. І найважливіше, панове, не втратити важливу річ: здорового глузду. Це те, що мусить бути в нас першою, найціннішою основою сьогодні.</p>
<p>Я думаю, вельмишановні друзі, що ми всі з вами разом – велика сила. Попереду нас чекає колосальна робота. І ви вже по сьогоднішньому тому дні, які провела Верховна Рада України, розумієте, що перетворення, які відбуваються тут, під куполом, тут, в цій залі, вони робляться тільки в ім'я того, щоб народ України дістав те найважливіше, до чого ми йдемо: свободу, рівність і неймовірне відчуття потрібності свого життя. Дякую.</p>
<p>&nbsp;</p>
<p>ГОЛОВУЮЧИЙ. Дякую. Прошу до слова народного депутата Михайленка. Підготуватися народному депутату Мельнику.</p>
<p>&nbsp;</p>
<p>13:39:34</p>
<p>МИХАЙЛЕНКО О.Д.</p>
<p>Дякую. Шановний головуючий, шановні колеги, виборці! Комуністична партія України, комуністи Херсонщини звертають увагу нового уряду на таку болючу проблему, як погашення боргів із заробітної плати. Наведу лише деякі приклади з цієї болючої проблеми.</p>
<p>Триста працівників товариства з обмеженою відповідальністю "Бетон-Таврія", це місто Нова Каховка, власником і керівником якого був кандидат в народні депутати Вінник. Залишив людей з боргами, реорганізувавши підприємство в іншу структуру. Сам втік.</p>
<p>Наступний приклад. Працівники державного підприємства "Херсонагроліс" роками ходять по інстанціям. Неодноразово зверталися до урядовців, народних депутатів, але реального вирішення питання до цього часу не дочекалися.</p>
<p>Ще один негативний факт. Працівники державного підприємства "Центральне конструкторське бюро "Ізумруд" (місто Херсон) з серпня 2009 року оббивають пороги владних кабінетів і сьогодні продовжують боротися за право одержати зароблені кошти. І цей перелік, шановні мої колеги, можна продовжувати.</p>
<p>Тож сьогодні, дійсно, нам потрібно думати про людей і боротися, спільно боротися за їх право на щасливе життя і належне соціальне забезпечення&nbsp;у себе на Батьківщині. Я прошу урядовців вжити заходів щодо погашення боргів з заробітної плати працівникам вищеназваних підприємств, і не названих, а їх надзвичайно багато.</p>
<p>Ще одну проблему хочу підняти. Мешканці десяти сіл Херсонщини ще в 2010-2011 роках взяли кредити, сьогодні сплачують відсотки за користування кредитними ресурсами, вклали ці кошти в газову мережу, проклали її по селу, але держава не виконала своїх зобов'язань: не підвела підвідні газопроводи. Це такі села: Бориславського району – 2 села, Великоолександрівського, Скадовського, Цюрюпинського, Високопільського.</p>
<p>Шановні колеги, вважаю, що саме завдяки вирішенню ось таких, хвилюючих людей, питань, життєвоважливих проблем, сьогодні і влада, і опозиція буде мати довіру наших виборців, якщо ми спільно будемо вирішувати…</p>
<p>&nbsp;</p>
<p>ГОЛОВУЮЧИЙ. Прошу до слова народного депутата Мельника Євгена.</p>
<p>&nbsp;</p>
<p>13:42:59</p>
<p>МЕЛЬНИК Є.І.</p>
<p>Шановний пане головуючий, шановні народні депутати! Дозвольте від вашого імені, від імені всього українського народу, який стояв впродовж цих трьох місяців на майданах Києва, на майданах України, висловити найщирішу подяку всім українцям, які знаходились за кордоном і підтримували Майдан, тим українцям, які по цілому світу збирали кошти, щоб підтримати Майдан, надсилали посилки, збирали кошти, перераховували їх, щоб ми стояли і витримали, і перебороли цю бандитську владу.</p>
<p>Дорогі українці, висловлюємо вам щиру подяку, але і надалі ми просимо вас підтримувати нас, підтримувати Україну. Адже ви знаєте, що східний сусід зазіхає на територіальну цілісність нашої України. Ви знаєте, що в 1994 році був підписаний Будапештський меморандум. І тому просимо вас, щоб ви і зараз зверталися до країн-гарантів, щоби вони могли вплинути для того, щоб нашу Україну зберегти такою територіально цілою, якою вона є.</p>
<p>Разом з тим, я закликаю вас, щоб ви поверталися додому, вкладали кошти в українську економіку. Вже немає цієї влади, яка розкрадала і розбазарювала. Тому прошу вас впливати на країни, в яких мають рахунки ці, хто розкрадали, хто переводили кошти на офшорні зони, для того, щоб ці кошти поверталися на Україну і працювали на користь українського народу. Слава Україні!</p>
<p>&nbsp;</p>
<p>ГОЛОВУЮЧИЙ. Прошу до слова народного депутата Шипко. Підготуватися народному депутату Осуховському.</p>
<p>&nbsp;</p>
<p>13:45:04</p>
<p>ШИПКО А.Ф.</p>
<p>Шипко Андрій, Дніпропетровська область, 35 виборчий округ, місто Нікополь, Орджонікідзе, Нікопольський район. Шановні колеги, шановні виборці, я хочу негайно звернути увагу на проблему, яка стосується мільйонів українців – гривня падає щоденно, а це, поміж іншим, загроза зникнення ліків з лікувально-профілактичних закладів. Україна вже проходила це у 2008 році. Якщо коротко, проблема в тому, що в умовах девальвації гривні лікарні змушені або шукати додаткові не передбачені бюджетом кошти, або ж у межах державних цільових програм зменшувати кількість закуповуваних ліків. Відповідно є ризик, що не всі пацієнти отримають ліки. І це просто неприпустимо.</p>
<p>Для вирішення проблеми я ініціював створення робочої групи з залученням депутатів Комітету Верховної Ради з питань охорони здоров'я та представників фармацевтичних громадських організацій, фармвиробників та дистриб'юторів. Вже розроблено проекти нормативних актів щодо забезпечення українців лікарськими засобами в умовах курсової нестабільності. Але ці вкрай потрібні ініціативи досі не прийняті.</p>
<p>Я хочу звернутися до Прем'єр-міністра України Арсенія Яценюка, до міністра фінансів України Олександра Шлапака. Сьогодні є ефективний механізм врегулювання проблеми, і він має невідкладно бути прийнятий і запрацювати. Слід вжити усіх можливих заходів, аби пацієнти лікувально-профілактичних закладів були забезпечені необхідними ліками.</p>
<p>Я сподіваюся, що мене всі почули і зрозуміли. І прошу мій виступ вважати як депутатський запит до Прем'єр-міністра України. Дякую за увагу.</p>
<p>&nbsp;</p>
<p>ГОЛОВУЮЧИЙ. Прошу до слова народного депутата Осуховського. Підготуватися народному депутату Михальчишину.</p>
<p>&nbsp;</p>
<p>13:47:02</p>
<p>ОСУХОВСЬКИЙ О.І.</p>
<p>Олег Осуховський, Всеукраїнське об'єднання "Свобода". Дорогі українці! Ми справді показали сьогодні для всього світу, що українці можуть боротися і перемагати. І ми перемогли. Дякую кожному з вас, хто долучився до Євромайдану. Дякую депутатам європарламентів, дякую сенаторам, які, дійсно, ми з паном Тарасюком були в Америці, нас делегував Майдан, які підтримали Україну і вводили санкції до тих злочинців, які вбивали, знущалися над українцями. Але зараз стоять перед нами надзвичайно важливі завдання. Це, перш за все, боротьба з корупцією. Ми повинні зараз в Україні винищити корупцію під корінь. Ми повинні змінити систему влади, бо ті герої, які боролися, які віддавали життя за Україну, які зараз, напевно, на небі дивляться нас, нам того не простять, як ми не відсунемо від влади тих бандитських суддів, прокурорів, міліціонерів, які в ті три місяці били, знущалися, заарештовували євромайданців, які вбивали українців.</p>
<p>Ми також маємо прийняти закон про національне антикорупційне бюро. І це національне антикорупційне бюро має справді винищити корупцію в Україні.</p>
<p>Також ми маємо прийняти закон про люстрацію. Ми не прияли в 1991 році, коли мали&nbsp; шанс прийняти. Не прийняли після Помаранчевої революції в 2005 році. Ми повинні його прийняти зараз. Подивіться, знаєте, багато розказують, що ніби&nbsp; це не часі, це не може бути, розказували постійно про це. Грузія нещодавно прийняла закон - і в них нема корупції, нема бандитизму і вони змінили свою країну.</p>
<p>Шановна українська громадо, ми повинні стояти до тих пір, поки в нас не зміниться система влади в Україні, не винищиться корупція і не проведеться люстрація, заради тих героїв, які віддали життя за Україну.</p>
<p>Слава Україні! І слава героям-євромайданівцям, які положили життя за Україну, щоби український народ розвивався як нація сильна, як нація успішна і нація європейська! Дякую вам.</p>
<p>&nbsp;</p>
<p>ГОЛОВУЮЧИЙ. До слова запрошується народний депутат Михальчишин.</p>
<p>&nbsp;</p>
<p>13:49:58</p>
<p>МИХАЛЬЧИШИН Ю.А.</p>
<p>Шановні народні депутати, шановні українці! На даний час виникає дуже тривожна ситуація, яка може завтра зачепити питання національної безпеки та обороноздатності нашої країни. І стосується вона роздрібних цін на пальне і нафтопродукти. Вже сьогодні&nbsp; на автозаправних станціях українці спостерігають різкий зліт цін на пальне. А в контексті тих подій, які зараз відбуваються на Кримському півострові, в контексті потреби мобілізаційного ресурсу, ми повинні усвідомлювати, що це питання може завтра стати ціною збереження людських життів при приведенні до боєздатного стану для захисту нашої територіальної цілісності системи національної оборони. Відтак зараз час порушити питання про функціонування ринку нафтопродуктів в Україні. Адже за останні 2 роки, ми добре знаємо, що відбувалась його штучна монополізація, його штучне знищення фінансово-промисловими групами, які згуртувалися навколо кримінального донецького клану, і систематичну знищували українську нафтопереробку для того, або завозити контрабандне пальне із сусідніх держав і реалізувати його в Україні за завищеними цінами. Так, відомо, наприклад, що повністю припинили свою роботу херсонський, лисичанський, наддвірнянський, дрогобицький нафтопереробні заводи. П<a name=Temp></a>ідтримував певну&nbsp; виробничу життєздатність і потужності лише кременчуцький і певною мірою одеський.</p>
<p>Зараз в контексті цієї тривожної загрозливою ситуації, яка складається, мабутьЮ є цілком актуальна&nbsp; необхідність доручити Міністерству палива та енергетики, Фонду державного майна України, Ради національної безпеки та&nbsp; оборони вивчити питання енергетичної безпеки, зокрема в царині забезпечення нафтопродуктами правоохоронних органів України, Збройних Сил України, Державної служби з надзвичайних ситуацій і всіх екстрених служб, а для цього доведеться ставити питання&nbsp; про засади функціонування ринку нафтопродуктів.</p>
<p>Зокрема, порушити питання про законність приватизації нафтопереробних заводів, які сьогодні, опинившись в руках олігархів, практично повністю припинили свою роботу і руйнують обороноздатність нашої країни.</p>
<p>Мова в першу чергу йде&nbsp; про дрогобицький та&nbsp; наддвірнянський нафтопереробні заводи, які були, як відомо, взяті під контроль бізнес-груп, що близькі до відомого угруповування&nbsp; "Приват", які зараз фактично простоюють, нищаться.</p>
<p>Також треба згадати про Херсонський нафтопереробний завод, який було захоплено і знищено лише для того, аби зробити його фіктивною базою&nbsp;&nbsp; для ввезення в&nbsp; Україну&nbsp; контрабандного пального. Тож зараз час правоохоронним органам, Генеральній прокуратурі, Фонду державного майна пропрацювати&nbsp; питання про законність приватизації цих об'єктів, які мають стратегічне значення для&nbsp; обороноздатності країни, і в разі необхідності вжити заходів для повернення їх в державну власність для того, щоб Україна мала гарантований резерв пального на випадок будь-яких надзвичайних ситуацій.&nbsp;&nbsp;&nbsp;</p>
<p>&nbsp;Дякую за увагу. Слава Україні!</p>
<p>&nbsp;</p>
<p>ГОЛОВУЮЧИЙ. Прошу&nbsp; до слова народного депутата Попеску. Х хто у нас є ще&nbsp; записаний?&nbsp; Головко, так? Дякую.</p>
<p>&nbsp;</p>
<p>13:53:02</p>
<p>ПОПЕСКУ І.В.</p>
<p>Дякую. Попеско, позафракційний, Чернівецька область. Вельмишановні колеги! В цей складний час я б хотів звернути&nbsp; увагу на досить важливе питання, оскільки ми скасували мовний закон. І коли ми будемо розробляти новий Закон про мови, треба врахувати два&nbsp; суттєвих моменти, вкрай необхідних для збереження&nbsp; міжнаціональної злагоди в&nbsp; Україні, те, що нам зараз всім потрібно.</p>
<p>По-перше, треба зберегти існуючу систему освіти рідної мови - і заспокоїти національні меншини, що в них буде право отримати освіту рідною мовою.</p>
<p>Другий момент. Треба зберегти також право офіційного використання у місцях компактного проживання традиційних національних меншин поряд з державною мовою там, де це можливо,&nbsp; а також мову відповідних меншин.</p>
<p>Тоді національні меншини будуть дійсно відчувати себе як самодостатні елементи великого українського народу і в разі небезпеки для нашої країни ми всі разом будемо стояти за те, щоби захищати нашу спільну&nbsp; країну. І нам це також треба, потрібно роботи, оскільки ми хочемо збудувати європейську&nbsp; Україну.</p>
<p>Слідуючий момент, на який я також хотів звернути увагу. Це також і дуже важливо, щоб влада повинна дати чіткий сигнал і вчора з цієї трибуни ми його почули, але треба і щоб на місцях це довели, що дається гарантія, що ніхто не буде намагатися захвачувати церкви та монастирі тієї чи іншої конфесії, оскільки нам також потрібен міжконфесійний мир. Якщо в нас буде міжнаціональний, міжконфесійний мир, якщо ми налагодимо відносини між різними регіонами, то в Україні наступить стабільність. І в першу чергу треба ставити на перший план верховенство права. І дуже добре, що тут у Верховній Раді були представники різних регіонів, різних партій, позафракційні почали працювати заради того, щоби закріпити стабільність в країні. І це найголовніший сигнал для нашого&nbsp; багатонаціонального народу України.</p>
<p>І головне – нам треба зберегти цілісність і незалежність нашої держави. І нехай нам у цьому допомагає Бог. (<i>фраза іноземною мовою)</i></p>
<p>&nbsp;</p>
<p>ГОЛОВУЮЧИЙ. Прошу до слова народного депутата Головка.</p>
<p>&nbsp;</p>
<p>13:55:19</p>
<p>ГОЛОВКО М.Й.</p>
<p>Михайло Головко, Всеукраїнське об'єднання&nbsp; "Свобода". Шановні депутати колеги, нас дуже мало в залі, більше тому звертаюсь до глядачів, які нас зараз дивляться. І хочу сказати, що, дійсно, ми сьогодні переживаємо важкі часи. Але ті випробування потрібні для того, щоб згуртувати і зміцнити наш дух і утвердити нашу націю як незалежну, утвердити нашу державу, яка має право на свій вибір і право будувати свою країну по своїм лекалам і так, як вона це бачить.</p>
<p>В нас є основні зараз два виклики – це, з однієї сторони, фінансовий виклик, а з другої сторони – політичний. Це ті події, які відбуваються в Криму. Їх можна охарактеризувати і аналізувати як виключно анексію зі сторони Росії. Різні ці провокації із захоплення місцевих рад, захоплення аеропортів - це нагнітання цієї істерії, яка має на меті, дійсно, похитнути ситуацію в Україні.</p>
<p>Але хочу сказати наступне. Що всі ці кроки зі сторони Росії – це є конвульсії&nbsp;передсмертні, які говорять про їхнє безсилля. Путін програв карту і&nbsp; змагання за Україну. Все це вже експерти визнають. Україна повністю відходить від Кремля, вона будує свою незалежну політику, і це їх найбільше дратує. І що вони в цій справі, дійсно, нічого не можуть&nbsp; зробити. Крим є частиною України і буде. І хто би там що не говорив і що б не робили.</p>
<p>Зараз завдання наших Збройних сил і завдання Міністерства оборони, Ради нацбезпеки – вжити всіх заходів для того, щоби, дійсно, зреагувати на російські виклики і остаточно раз і назавжди навести порядок в Україні і зупинити будь-які там наміри сепаратизму і різні провокації. А також є велике зараз завдання до уряду і очолюваного Прем’єр-міністра Арсенія Яценюка вжити заходів до фінансової безпеки Української держави, а саме на валютному ринку. Тут і, дійсно,&nbsp; Нацбанк і Степан Кубів мали би зробити все для того, щоби стабілізувати курс гривні, а саме напрацювати стратегічні завдання, це є знизити облікову ставку в Україні. Для цього нам потрібно оживлення економіки. Нам потрібно …..робити все для того, щоб розвивався малий і середній бізнес. І тут в&nbsp; парламенті ми з вами повинні ухвалити ряд законопроектів – ті, які ми пропонували для зниження податків для малого і середнього&nbsp; бізнесу, який би дав можливість оживити цю сферу діяльності.</p>
<p>Також нам потрібно наповнювати бюджет. І для цього є наші законопроекти, які ви пропонували. А саме основне, це закон про ліквідацію приватних монополій, які узурпували ринок і які не дають розвиватися іншим ринкам, а особливо малому і середньому бізнесу. Ну і, звісно, законопроект, який&nbsp; стосується про повернення коштів з&nbsp; офшорів, а особливо це з Кіпру, бо кожен рік з України ввозять мільярди, і тому ті кошти&nbsp; мають працювати в Україні на розвиток&nbsp; української держави, на розвиток української економіки. І наше з вами завдання – оперативно ті всі закони ухвалити. Дякую.&nbsp;</p>
<p>&nbsp;</p>
<p>ГОЛОВУЮЧИЙ. Шановні народні депутати! Всі бажаючі виступили. Час в "Різному" є вичерпаний. Ми робимо перерву в нашому… в роботі пленарного засідання. Ми продовжимо роботу у вівторок о 10 годині 4 березня. А 3 березня об 11 годині відбудеться Погоджувальна рада.</p>
<p>Дякую.&nbsp;До побачення.</p>
<p>&nbsp;</p>
<p>&nbsp;</p>
<p>&nbsp;</p>

