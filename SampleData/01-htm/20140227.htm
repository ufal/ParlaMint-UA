Стенограма пленарного засідання
27 лютого 2014

<p align=center>ЗАСІДАННЯ СЬОМЕ (продовження)</p>
<p align=center>Сесійний зал Верховної Ради України</p>
<p align=center>27 лютого 2014 року, 10 година</p>
<p align=center>Веде засідання Голова Верховної Ради України О.В.ТУРЧИНОВ</p>
<p>&nbsp;</p>
<p>ГОЛОВУЮЧИЙ. Доброго дня, шановні депутати! Я прошу сісти на свої місця і підготуватися до реєстрації. Включіть систему "Рада".</p>
<p>10:11:02</p>
<p>В залі 364 депутата. Верховна Рада починає свою роботу.</p>
<p>Шановні народні депутати, я хочу надати вам інформацію. Сьогодні біля 5 години ранку злочинці у військовому камуфляжі з автоматичною зброєю, гранатометами і вибухівкою захопили будівлі парламенту і Кабінету Міністрів Автономної Республіки Крим. Я дав доручення силовим структурам вжити всі заходи для захисту громадян, покаранню злочинців відповідно до чинного законодавства&nbsp; України&nbsp; і&nbsp; деблокування будівель.&nbsp;</p>
<p>Я звертаюся до всіх громадян України зберігати спокій, я звертаюсь до всіх патріотів України захищати адміністративні будівлі від провокаторів і екстремістів. Будь-які спроби будь-кого, я підкреслюю, будь-кого захоплювати адміністративні будівлі в Україні:&nbsp; на Заході і на Сході, в Центрі, на Півдні і Півночі – буде розцінюватись як відповідний злочин проти української держави з усіма наслідками, які повинні бути.</p>
<p>Я хочу звернутися до керівництва Російської Федерації стосовно дотримання базових угод російської військової присутності в Автономній Республіці Крим та місті Севастополі, а також недопущення порушення законів України військовослужбовцями Чорноморського флоту Російської Федерації на території України.</p>
<p>Я звертаюся до військових керівників російського Чорноморського флоту, який базується на території України з вимогою – всі військові повинні перебувати в межах територій, які окреслені підписаною угодою. Будь-які пересування військових, тим паче зі зброєю, за межами цієї території буде оцінено нами як військова агресія.</p>
<p>Шановні народні депутати, шановний народе України, для того, щоб вороги України не пробували розхитувати ситуацію, не зазіхали на нашу незалежність, суверенітет і на нашу територію, ми повинні негайно сьогодні приступити до формування уряду. Уряду, який повинен забезпечити безпеку України, функціонування всіх державних органів влади, відновити правопорядок і законність.</p>
<p>Я звертаюся до народних депутатів України з вимогою – сьогодні парламент не завершить свою роботу, поки уряд не буде сформовано. Я дякую українським патріотам, які вийшли під стіни парламенту для того, щоб захистити парламент в ці відповідальні дні від будь-яких провокаторів і екстремістів, для тих, хто хоче дестабілізувати ситуацію і не дати сформувати уряд.</p>
<p>Шановні народні депутати, на нас з вами відповідальність перед Україною. Українська держава зможе захистити свій суверенітет, незалежність та недоторканність своєї території.</p>
<p>Шановні колеги, для того, щоб ми могли ефективно працювати, зараз керівники фракцій завершують консультації, я сподіваюся, найближчим часом. Проінформують нас про створення нової парламентської більшості та внесуть пропозицію щодо Прем'єр-міністра і членів уряду.</p>
<p>Прошу вас розглядати закони&nbsp; порядку денного за скороченою процедурою, щоб ми встигли з вами все зробити, а йдеться,&nbsp; в першу чергу про закони, які стосуються відновлення відповідно до Конституції повноважень Кабінету Міністрів,&nbsp; місцевих адміністрацій, щоб ми розглядали їх за скороченою процедурою, організовано, швидко, ефективно приймаючи рішення.</p>
<p>Шановні народні депутати,&nbsp; я прошу, є пропозиція надати слово по фракціям, від кожної фракції. Прошу записатися.</p>
<p>Поки відбувається запис, не порушуючи традиції, я хочу проінформувати шановний колег, що у нас сьогодні день народження народного депутата Кайди Олексія Петровича та Смятюха Григорія Євдокимовича. <i>(Оплески)</i></p>
<p>&nbsp;Будь ласка, від фракції Партії регіонів, хто буде виступати? Будь ласка.</p>
<p>&nbsp;</p>
<p>10:17:47</p>
<p>ДЗОЗ В.О.</p>
<p>Уважаемые коллеги, уважаемые друзья! Крым всегда был сложным регионом.</p>
<p>&nbsp;</p>
<p>ГОЛОВУЮЧИЙ. Я прошу заспокоїтись Верховну Раду!</p>
<p>&nbsp;</p>
<p>ДЗОЗ В.О.&nbsp; Крым всегда и крымчани соблюдали суверенитет Украины. Они <a name=Temp></a>всегда стояли на страже выполнения&nbsp; Конституции Украины и законов Украины. Но в это непростое время, в непростое время, когда ситуация чрезвычайно накалена, происходит следующее.</p>
<p>Верховная Рада, наша с вами, грубо, беспощадно попирая интересы крымчан, и не учитывая их, выносит на рассмотрение законы, которые буквально взорвали весь полуостров. Это и Закон об отмене русского языка, это Закон, это Закон о перевыборах в Верховную Раду Крыма, это Закон о героях "Беркута" и так далее. Так не может быть и так не будет! Интересы людей всех, живущих на Западе, на Юге, на Востоке, нужно соблюдать. И там такие же люди! Такие же, которые имеют такие же&nbsp; интересы и не удастся так грубо попирать интересы людей.</p>
<p>Поэтому я сегодня обращаюсь, конечно, к крымчанам, обращаюсь к своим землякам. Нужно остановиться! Нужно не допустить главного – не допустить кровопролития. А нам, уважаемые политики, нужно взвешивать каждое слово и не выносить благодарности тем, которые стоят у входа в парламент и клеймить позором тех, которые имеют свое мнение там, на Юге. Люди одинаковы везде и имеют одинаковое право. И мы несем ответственность за то, что происходит в Крыму. Ни одна человеческая жизнь, жизнь наших детей не стоит ваших и наших политических амбиций!</p>
<p>&nbsp;</p>
<p>ГОЛОВУЮЧИЙ. Шановні колеги, шановний народе України! Верховна Рада готова захищати інтереси всіх громадян України, незалежно від того, де вони проживають, якою мовою вони говорять. Це наші конституційні&nbsp; обов'язки.</p>
<p>Слово надається представнику Всеукраїнського об'єднання "Свобода" Іллєнко... Олег Тягнибок, будь ласка.</p>
<p>&nbsp;</p>
<p>10:20:29</p>
<p>ТЯГНИБОК О.Я.</p>
<p>Шановне товариство,&nbsp; шановні колеги,&nbsp; мешканці української держави! І, в першу&nbsp; чергу, хочу звернутися до мешканців Кримського півострову. Сьогодні намагаються тими провокаціями і тим&nbsp; нагнітанням ситуації&nbsp; розсварити українців цілої української держави. Починають в&nbsp; Криму поширювати абсолютно брехливі чутки про нібито вагони бандерівців, які зараз&nbsp; там їдуть в Крим для&nbsp; того, щоби вбивати людей, для того, щоби дестабілізувати ситуацію.</p>
<p>Ведеться інформаційна війна проти України. Вартує тільки включити будь-які новини російських каналів, і ми бачимо, наскільки&nbsp; брехливо і неправдиво висвітлюється те, що робиться в Києві,&nbsp; і те,&nbsp; що робиться в усіх регіонах України. Позиція Москви є однозначною: Кремль сьогодні є зацікавлений&nbsp; в знищенні територіальної цілісності України.</p>
<p>Що нам потрібно робити? В першу чергу треба заспокоїти усіх мешканців&nbsp; нашої держави. Треба заспокоїти мешканців Кримського півострову. Ніхто не збирається&nbsp; потурати ваших прав. Ніхто не збирається забирати ваших прав, які ви маєте згідно українського законодавства і Конституції. Ніхто не збирається&nbsp; диктувати вам, якою мовою говорити.&nbsp; Є українська мова – державна, а в побуті&nbsp; кожен спілкується тією мовою, якою він вважає&nbsp; за необхідне. Ніхто не буде в Україні при цій владі&nbsp; принижувати права релігійні, ніхто не буде принижувати&nbsp; права освітні, ніхто не буде принижувати права національних меншин.</p>
<p>Ми є європейська цивілізована держава. І ми&nbsp; зараз&nbsp; вважаємо, що нам усім разом треба згуртуватися&nbsp; пліч-о-пліч&nbsp;&nbsp; в боротьбі за нашу державу. Нам треба рятувати&nbsp; нашу країну. Притому, що економічна ситуація в Україні є просто катастрофічною. Скарбниця після режиму Януковича є пустою, порожньою. Резерви Національного&nbsp;&nbsp; банку не відповідають тому рівню, який би мав би бути. На сьогоднішній день розкрадені всі ті можливості, які ми мали би&nbsp; мати для того, щоб зараз далі реалізовувати економічну і соціальну політику в нашій державі. От в такому стані ми знаходимось. Плюс –провокації з боку Москви. Для чого вивішувати прапори Російської Федерації? Не можна цього робити. Треба бути зараз єдиними, треба йти в одному руслі і треба зараз рятувати територіальну цілісність України.</p>
<p>Ми маємо згідно Будапештського меморандуму гарантів: Сполучені Штати Америки, Великобританію, Російську Федерацію. Російська Федерація порушила цей меморандум. Нам потрібно офіційно звертатися до тих країн з метою збереження територіальної, економічної, політичної цілісності української держави. Слава Україні!</p>
<p>&nbsp;</p>
<p>ГОЛОВУЮЧИЙ. Я звертаюсь до секретаріату. У випадку, коли не включений мікрофон на вулицю, прошу його включити.</p>
<p>Слово надається представнику депутатської групи "Економічний розвиток". Хто буде виступати?</p>
<p>Народний депутат Ляшко. Будь ласка.</p>
<p>&nbsp;</p>
<p>10:24:01</p>
<p>ЛЯШКО О.В.</p>
<p>Олег Ляшко, Радикальна партія. Я хочу зараз звернутися до всіх громадян України.</p>
<p>Шановні українці, браття і сестри, сьогодні наша революція, наш Майдан приходить не менші випробування аніж це було 22 лютого, 20 лютого, коли вбивали наших побратимів. Сьогодні, якщо ми дозволимо в Україні розгулу анархії, бардаку, бандитизму це тільки на руку нашим ворогам. Вони сплять і бачать, розшматувати нашу країну, вони сплять і бачать, розділити її на частини.</p>
<p>Тому я звертаюсь до всіх українців, до мільйонів людей, з якими ми разом з вами стояли на майданах і продовжуємо сьогодні стояти, і ні кроку назад. Я звертаюсь до вас, люди добрі, сьогодні Верховна Рада України єдиний легітимний орган влади в Україні і вона має зараз, наголошую, працювати. У нас немає Президента, бо боягуз Янукович, як дезертир, утік. Якщо у нас не буде ще Верховної Ради, у нас не буде жодної влади в Україні.</p>
<p>Я знаю, що більшості із вас і мені так само, не подобається склад нинішньої Верховної Ради. Бо&nbsp; ті, хто пройшов до цієї Верховної Ради – це зовсім не ті, кого хочуть українські громадяни. Але, Господь&nbsp; так зробив, щоб ми сьогодні були в одному залі для того, щоб рятувати країну. Тому я прошу українців заспокоїтися – раз. Верховну Раду не брати ніхто… до Верховної Ради не йде. Хто підстрікає брати Верховну Раду, майте на увазі, що вони працюють на Януковича. Бо якщо паде Верховна Рада, сюди на білому коні повернеться Янукович. Чуєте мене, гарячі голови, хто хоче взяти Верховну Раду?</p>
<p>Далі. Я звертаюсь до Голови Верховної Ради. Олександре Валентиновичу, всією наданою вам владою негайно найжорсткіші заходи до сепаратистів і розкольників, заарештувати – і сюди в Київ.</p>
<p>Далі. Я вважаю, що першочергові питання, які мають бути розглянуті в парламенті, крім формування уряду народної довіри, - це зняття депутатської недоторканності, це ліквідація пільг депутатів, це те, що об’єднує весь український народ від Криму до Заходу.</p>
<p>І я звертаюсь до громадян України. Коли Верховна&nbsp; Рада виконає свою історичну місію, коли ми стабілізуємо ситуацію в Україні, коли ми організуємо і проведемо вибори Президента, коли ми припинимо той бардак, ту вакханалію, ту прірву, яку породила Партія&nbsp; регіонів, тоді приймаємо рішення – і Верховна Рада йде на дострокові вибори. Іншого шляху немає. Слава Україні!</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Слово надається народному депутату Кінаху.</p>
<p>&nbsp;</p>
<p>10:27:19</p>
<p>КІНАХ А.К.</p>
<p>Депутатська група "Економічний розвиток". Шановні народні депутати, шановні співвітчизники! Має найпринциповіше значення, що в умовах безпрецедентної як соціально-економічної, так і політичної кризи, парламент&nbsp; як&nbsp; єдиний&nbsp; практично сьогодні працюючий вищий&nbsp; законодавчий орган державної влади в Україні, як ніколи, сконсолідувався навколо питань, які&nbsp; мають стратегічні загальнонаціональні значення. Криза по суті вже&nbsp; перейшла за межу національної безпеки і&nbsp; напряму впливає на територіальну цілісність&nbsp; і державність&nbsp; України. Нам необхідно зараз як ніколи&nbsp;&nbsp;&nbsp;&nbsp; мати гаряче серце і холодну голову.&nbsp;</p>
<p>Однозначно, всі дії, які спрямовані на підсилення ризиків&nbsp; силового протистояння і цілісності державності України, кваліфікуються як антидержавницькі дії, які протирічать як Конституції, так&nbsp; і законодавству України. Відкиньте, будь ласка, всі міжособисті, політичні, конкурентні амбіції. Сьогодні, як ніколи, необхідно відновити, в першу чергу, систему&nbsp; державного управління.&nbsp; Створити відповідно до&nbsp; вимог Конституції зразка&nbsp; 2004 року, як вимагає парламентсько-президентський державний устрій, коаліцію,&nbsp; більшість в парламенті. Сьогодні не на часі займатися опозиційними схемами.</p>
<p>Сьогодні необхідно сконсолідувати зусилля, нормативно затвердити коаліцію. При цьому наголошую, що депутатська група "Економічний&nbsp; розвиток", виходячи з тої глибокої прірви, в якій знаходиться наша держава, включаючи трагічні події в зв'язку з втратою людей, не претендує на посади. Ми закликаємо об'єднати зусилля і відновити систему&nbsp; державного управління в Україні, затвердити&nbsp; Кабінет Міністрів України, в тому числі. В першу чергу, для мети, щоб по кожному напрямку правопорядок, обороноздатність, економіка будуть чітко визначені відповідальні державні посадовці.</p>
<p>А наше завдання, виходячи з інтересів української держави, українського народу,&nbsp; зробити все, щоб відійти від загрози фінансової прірви – дефолту – максимально заспокоїти наших&nbsp; громадян в контексті захисту їх прав, життя, майна і відновити життєдіяльність держави. Бо тільки сконсолідована держава вміє захищати свої національні інтереси і забезпечувати сучасний розвиток.</p>
<p>&nbsp;</p>
<p>ГОЛОВУЮЧИЙ. Слово надається народному депутату Розенко від фракції "УДАР".</p>
<p>&nbsp;</p>
<p>10:30:40</p>
<p>РОЗЕНКО П.В.</p>
<p>Прошу передати слово Сергію Куніцину.</p>
<p>&nbsp;</p>
<p>ГОЛОВУЮЧИЙ. Будь ласка, запрошую народного депутата Куніцина на трибуну Верховної Ради.</p>
<p>&nbsp;</p>
<p>10:30:47</p>
<p>КУНІЦИН С.В.</p>
<p>Шановний Олександр Валентинович, шановні депутати! Я попросив би з урахуванням того, що зараз робиться в Криму, щоб спокійно віднеслися, я хочу сказати на російській мові.</p>
<p>Вы знаете, что сегодня ночью, я всю ночь на телефонной связи с Крымом. Более 120 вооруженных людей зашли в Верховной Совет Крыма, в правительство Крыма. Профессионально подготовленные люди, вооруженные, занесли оружие автоматическое, гранатометы, пулеметы. Люди профессионально обученные, каждый&nbsp; знал, что делать, оружие на месяц обороны, разоружили охрану и действуют абсолютно профессионально.</p>
<p>В этой ситуации я хотел бы сказать следующее. У нас вот там стоят портреты ребят, которые погибли на Майдане, и мы должны все горячие головы на Украине и в Крыму, те, кто пытаются пролить кровь, предупредить о том, что мы не допустим кровопролития. Это первое.</p>
<p>Второе. Александр Валентинович, обращаюсь к вам как к Верховному главнокомандующему. Мы должны немедленно сегодня назначить министра обороны и начальника Генерального штаба Украины. Потому что украинская армия обезглавлена. Я работал губернатором Севастополя вместе с командующим ВМС Украины адмиралом Тенюхом и считаю, что этот человек способен решить поставленные задачи, профессионально подготовленный человек. Мы должны создать рабочую группу из представителей фракций всех по Крыму и предпринять определенные&nbsp; действия, вплоть до того, что выехать в Автономную Республику Крым и начать работу по стабилизации ситуации.</p>
<p>Мы должны обратиться к Государственной Думе Российской Федерации с требованием о том, чтобы обеспечить взаимодействие во избежание кровопролития в Крыму.</p>
<p>И я хотел с этой трибуны поблагодарить крымских татар, которые вчера, по сути дела, спасли государственность и ситуацию в Автономной Республике Крым и отстояли Украину. Но мы сегодня должны сделать все для того, чтобы предотвратить возможное кровопролитие, а оно возможно в Крыму, потому что ситуация крайне тяжелейшая. И всего не могу сказать, то, что там происходит.</p>
<p>Поэтому я думаю, что надо немедленно сегодня предпринимать конкретные действия по Министерству обороны по Крыму. В противном случае промедление смерти подобно. Спасибо за внимание.</p>
<p>&nbsp;</p>
<p>ГОЛОВУЮЧИЙ. Слово надається представнику фракції "Батьківщина". Хто буде виступати?</p>
<p>Сергій Соболєв, будь ласка.</p>
<p>&nbsp;</p>
<p>10:33:57</p>
<p>СОБОЛЄВ С.В.</p>
<p>Шановні громадяни, тут пролунала фраза: "Люди однакові". Без сумніву, люди однакові, тільки правителі різні. Коли цими днями на Донеччині і Львівщині, Івано-Франківщині і Київщині хоронять сотні людей, накази стосовно яких віддавав злочинець Янукович і його оточення, я думаю, що ми всі розуміємо, що люди однакові. Так само і коли в ці дні хоронять тих військовослужбовців, яких розстрілював один снайпер з однієї точки разом з тими, кого хоронять в цих областях. І тому нам треба зробити висновки з цього. Люди однакові. Коли сьогодні відкривають маєтки Януковича, Захарченка, Клименка, Пшонки, і люди в Криму і на Київщині, в Закарпатті бачать ту розкіш, багатомільйонну розкіш, яку вони крали з нашого з вами бюджету. І людям байдуже, де б вони не проживали: в Криму, чи в Центральній Україні, чи на Західній Україні.</p>
<p>Їм не байдуже одне: яким чином будуть покарані ті злочинці, які розкрадали&nbsp; державний бюджет і робили із цього бюджету&nbsp; свою власну кормушку. Люди однакові! Тільки вони не однакові в іншому – в сприйнятті всього, що відбувається в країні. Саме тому у нас зараз є одне ключове завдання, і чим швидше ми його вирішимо і вирішимо саме сьогодні, коли ми призначимо легітимний уряд, сформуємо легітимну коаліцію, і цей уряд, незалежно від того, ви є в цьому уряді чи ні, почне наводити порядок в державі, це буде єдиний легітимний спосіб, яким чином повернутися в законодавче русло.</p>
<p>Ми зробили з вами всі разом, незалежно від фракційної приналежності, перший крок – ми позбавили на майбутнє&nbsp; право&nbsp; будь-якої особи&nbsp; оголошувати себе диктатором, ми повернули&nbsp; Конституцію, яка робить це&nbsp; неможливим. Нам треба зробити наступний крок: повинен негайно бути сформований уряд. Вперше за останні 5 років повинен уряд бути сформований той, який надасть програму діяльності. Ми повинні затвердити цю програму діяльності уряду, затвердити персонально кожного міністра і з цього моменту відновити законність в країні.</p>
<p>Стосовно ситуації в Криму. Єдиний спосіб вирішення цієї ситуації ми всі чудово розуміємо: це термінове наведення порядку і реформи як в військовій, так і в економічній сфері. Кожен громадянин, де б він не мешкав, повинен розуміти: в країні почалося відновлення правопорядку і справедливості. Слава Україні!</p>
<p>&nbsp;</p>
<p>ГОЛОВУЮЧИЙ.&nbsp; Слово надається народному депутату&nbsp; Мартинюку.</p>
<p>&nbsp;</p>
<p>10:37:13</p>
<p>МАРТИНЮК А.І.</p>
<p>Шановні виборці! Шановні колеги! Наша політична сила –&nbsp; і фракція, і партія – абсолютно підтримує заклики тих тверезомислячих політиків і лідерів держави, які закликають до того, щоб нарешті в державі панував закон. І давайте дійдемо одного висновку. Якщо ми, дійсно, незалежно від того, хто які має програмні засади, хто які має політичні погляди, незважаючи на те, хто які має симпатії чи антипатії, якщо всі ми як один дійдемо згоди про те, що маємо діяти тільки у рамках Конституції, якщо ми погодимося і приймемо тверде правило, що в будь-якій частині нашої держави будь-яка політична сила, будь-який громадянин із 45 мільйонів населення України буде дотримуватися лише одного правила: діяти у межах закону –&nbsp; лише тоді ми виконаємо основне завдання наше і призначення – врятуємо цільність держави.</p>
<p>Тому ще раз і ще раз наголошую: давайте будемо всі діяти у межах закону. І я дуже просив би ті політичні сили, які сьогодні нагнітають антикомунізм, також дослухатись до того. Тому що ті знущання і переслідування, які зазнають наші товариші по партії, не йдуть ні в які демократичні рамки і в європейські цінності, більшість яких у цьому залі сповідуються. Переслідуються сім'ї, насильно заставляють комуністів "ви виходьте публічно із партії", "ви відмовляйтесь від своїх поглядів" і так далі, і тому подібне.</p>
<p>Користуючись нагодою, я вчора одержав інформацію із свого рідного району на Волині і хотів би, щоб вони мене почули. І вони добре знають, що за ті майже 20 років, що я їх представляв інтереси у Верховній Раді, займався я там політикою, політиканством чи займався проблемами вашого виборчого округу. Покладіть руку на серце ті, хто мене там чує, і скажіть, будь ласка, хто ще більше побудував шкіл, лікарень, будинків культури? Хто більше внеску зробив у розв'язання інших соціальних проблем? Це була політика економічна. Чому ви зараз там переслідуєте тих, хто допомагав мені у цьому питанні і робив те, щоб ваше життя у Богом забутому Поліському краї стало краще? І таких прикладів по всій Україні. Зупиніться, будь ласка, бо сьогоднішнім днем наша історія, на щастя, не закінчується! Не подавайте негативного прикладу, щоб не було&nbsp; колись зворотної реакції. Мудро діймо в рамках закону. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, до трибуни запрошується народний депутат Миримський.</p>
<p>&nbsp;</p>
<p>10:40:32</p>
<p>МИРИМСЬКИЙ Л.Ю.</p>
<p>Лев Миримський, позафракційний, партія "Союз". Я как никто знаю ситуацию в Крыму. Партия "Союз" в крымском парламенте имеет свою фракцию. И я вам хочу сказать, что вчера то противостояние, которое было, оно бессмысленно. Потому что вчера крымский парламент хотел отправить в отставку правительство Крыма. Хотя, по сути, это не крымское правительство, это правительство макеевско-донецкое и крымчане хотели отправить правительство в отставку. Им этого сделать не дали.</p>
<p>Теперь, дорогие коллеги, я хочу вам задать вопрос. Почему когда в Ровно, Полтаве вооруженные захваты администрации вы называете революцией, в Крыму вы называете сепаратистским переворотом?&nbsp; Это во-первых.</p>
<p>Во-вторых. Я хочу, чтобы те патриоты, которые любят Украину, любили одинаково и Львов и Крым, и Донецк и Запорожье. Потому что в Крыму такие же граждане Украины. И они хотят мира и&nbsp; спокойствия. Но крымчане хотят, чтобы с ними считались. Крымский парламент Автономной Республики Крым, крымчане хотят, чтобы с Крымом согласовывали всех силовиков, которые назначают в Крым. И это разумно. Крымчане возмущены, что парламент одним из первых законов отменил Закон о мовах, где отменили региональные языки.</p>
<p>Я благодарен львовянам и дончанам, которые показали пример любви. Когда они показали, что львовяне заговорили на русском, дончане заговорили на украинском. Низкий поклон и спасибо им за это.</p>
<p>Но я вас прошу, в Крыму можно все решить мирно. Надо с Крымом разговаривать. Крым хочет, чтобы его слышали. Крым хочет, чтобы с ним считались. И поэтому не забывайте, что Крым – это составная часть Украины, но они хотят, чтобы они были такими же родными, как все остальные территории.</p>
<p>Поэтому я призываю, действительно, вот я завтра поеду в Крым, я призываю всех крымских депутатов в парламенте Украины поехать туда. И я уверен, что мы найдем точки соприкосновения, если новая власть в Украине будет слышать Крым и крымчан. Спасибо.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Міщенко, і будемо приймати рішення.</p>
<p>&nbsp;</p>
<p>10:43:01</p>
<p>МІЩЕНКО С.Г.</p>
<p>Шановні колеги! Сергій Міщенко, 98 округ, Київщина. Те, що ми зараз обговорюємо, це дуже важливо. Нам треба дійсно не розколоти країну і зробити все для того, щоб мир і спокій був в нашій державі. Але з чого ми починаємо?</p>
<p>Я звертаюся зараз до Олександра Валентиновича. Ви обіцяли 25 числа в цій залі, що сьогодні буде стояти законопроекти по спадщині, це всі чули. Сьогодні біля парламенту зібралися тисячі людей, які хочуть, щоб цей закон сьогодні розглядався. Я розумію, що за цей час багато людей звернулося, які в корупційних схемах по цій спадщині – це оцінщики і нотаріуси і таке інше.&nbsp; Але виходить так, як в тому фільмі "Весілля в Малинівці": червоні прийшли – грабують, білі прийшли – грабують. Та коли ми перестанемо грабувати!</p>
<p>Тому я вас прошу…</p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>МІЩЕНКО С.Г. Тому я вас прошу, Олександре Валентиновичу, я не піду з цієї трибуни і закликаю всіх мажоритарщиків, які мене підтримають, які після того, як сьогодні не буде прийнятий цей закон, можуть забути про свої округи, підтримати мене! Дякую!</p>
<p>&nbsp;</p>
<p>ГОЛОВУЮЧИЙ. Я прошу, пане Міщенко, враховуючи ситуацію в країні, не робити провокації. І я хочу сказати, що профільний комітет прокоментував закон, який не готовий для прийняття, тому що завдяки цьому закону…</p>
<p>&nbsp;</p>
<p>МІЩЕНКО С.Г. Готовий! Готовий він! Готові закони!</p>
<p>&nbsp;</p>
<p>ГОЛОВУЮЧИЙ. Олександр Янукович успадкує Межигір'я! Олігархи будуть безкоштовно успадковувати своє майно!</p>
<p>&nbsp;</p>
<p>МІЩЕНКО С.Г. Що ви таке розказуєте?</p>
<p>&nbsp;</p>
<p>ГОЛОВУЮЧИЙ. Я хочу вам сказати, шановні колеги, цей закон потребує доопрацювання.</p>
<p>Після доопрацювання ми готові його розглянути, розглянути у Верховній Раді для того, щоб цей закон захищав не економію олігархів, щоб передати майно, а дійсно людей, які незахищені сьогодні. Тому, пан Міщенко, припиніть провокацію і сідайте на місце.</p>
<p>Я прошу для репліки, фракція "УДАР", Ірина Геращенко.</p>
<p>&nbsp;</p>
<p>10:45:23</p>
<p>ГЕРАЩЕНКО І.В.</p>
<p>Шановний пане Голово, від нашої фракції ми звертаємося до вас з наступною пропозицією.</p>
<p>Перше. Доручити парламенту терміново сформувати робочу групу з представників всіх фракцій і депутатських груп із залученням експертів із Криму і експертів ОБСЄ для того, щоб в дводенний термін ми розробили новий Закон про мови, яким би ми гарантували нормальний розвиток російської та інших мов національних меншин. Це сьогодні є дуже важливо. І щоб це був європейський закон, який би ми прийняли.</p>
<p>І друга пропозиція. Шановні колеги, шановний пане Голово, просимо вас дати доручення розробити терміново заяву до керівництва Російської Федерації з проханням з повагою ставитися до територіальної цілісності України і в цій заяві підкреслити, що сьогодні парламент є легітимним органом влади і ми приймаємо консолідовані рішення, за які голосують зараз всі депутати тут. Це дуже важливо і,&nbsp; мені здається, це змогло би в тому числі заспокоїти ситуацію в Криму.</p>
<p>Шановні колеги, дійсно ми…</p>
<p>&nbsp;</p>
<p>ГОЛОВУЮЧИЙ. Шановні колеги, я прошу врахувати пропозицію народного депутата Геращенко і дати відповідне доручення. Я прошу народних депутатів не працювати проти власної країни. Питання щодо законодавчого врегулювання будуть розглянуті сьогодні. І я даю доручення, пан Міщенко, профільному комітету і юридичному управлінню Верховної Ради розглянути це питання і внести пропозицію щодо його прийняття. Без цієї наради ми не будемо приймати рішення, які протирічать Конституції і мають неоднозначні значення, наслідки.</p>
<p>Будь ласка, шановні колеги, я прошу заспокоїтися, заспокоїтися, сісти на місця. І зараз давайте проголосуємо за порядок денний.</p>
<p>Колеги, ви маєте порядок денний. Зразу я хочу невеличкий коментар до порядку денного. Як тільки фракції і депутатські групи дадуть мені інформацію, що вони готові доповісти парламенту і країні про створення більшості і формування уряду, ми зразу це питання почнемо розглядати, не зважаючи на те, що воно поставлене в самому кінці порядку денного. Нема заперечень? Нема заперечень.</p>
<p>Я прошу проголосувати за порядок, дам репліку, за порядок денний. Включіть систему "Рада". Прошу голосувати.</p>
<p>&nbsp;</p>
<p>10:48:26</p>
<p>За-322</p>
<p>Шановні колеги, "за" – 322.</p>
<p>Рішення прийнято.</p>
<p>І зараз ми починаємо розглядати порядок денний. Я би просив, щоб ми з вами прийняли рішення і розглядали всі питання&nbsp; за скороченою процедурою. Нема заперечень? Нема заперечень.</p>
<p>Тому перед тим, як розпочати розгляд законопроекту 4271, я прошу взагалі, щоб ми цей законопроект розглянули без обговорення. Тому що я поясню, в чому питання. Пам'ятаєте, коли люди підійшли до парламенту і просили звільнити політв'язнів, ми прийняли з вами постанову, але ця постанова в зв'язку з тим, що її швидко готували і приймали, вона юридично не працює.</p>
<p>Саме тому юристи парламенту і профільних комітетів замість цієї постанови розглянули закон, який дійсно забезпечить застосування амністії в Україні щодо засуджених політв'язнів.</p>
<p>Тому я прошу, щоб ми зараз проголосували, прийняти це питання без обговорення. Будь ласка, прошу проголосувати за цю пропозицію.</p>
<p>&nbsp;</p>
<p>10:49:50</p>
<p>За-253</p>
<p>Рішення прийнято. 253 голоси.</p>
<p>Я запрошую&nbsp;на трибуну автора законопроекту депутата Олега Ляшка з тим, щоб ми з вами визначились голосуванням.</p>
<p>&nbsp;</p>
<p>10:50:11</p>
<p>ЛЯШКО О.В.</p>
<p>Олег Ляшко. Шановні колеги народні депутати! Оскільки, зважаючи на ситуацію в країні, в Криму, ми маємо негайно вживати заходів, я&nbsp; не буду забирати ваш час.</p>
<p>Це законопроект, який стосується разової амністії політичних ув’язнених режиму Януковича. Тих, яких ми звільнили по нашій постанові, вони вже звільнені. Але Пенітенціарна служба каже, що ця постанова вона не юридично правильно оформлена, тому пропонується закон. У цьому списку: це брати, батько і син Павличенки, це Віталій Запорожець, це так звані "васильківські терористи", це, за пропозицією колег депутатів, учасники акцій "Україна без Кучми", які були засуджені за акції біля Банкової у 2001 році. Тобто реабілітація жертв політичних репресій. Прошу проголосувати за цей законопроект. Дякую за увагу.</p>
<p>&nbsp;</p>
<p>ГОЛОВУЮЧИЙ. Шановні колеги, зараз. Будь ласка, депутат Мірошниченко з мотивів. І депутат Швайка. Депутат Агафонова і Іллєнко. Я всіх побачив. Все, прошу. Працюємо оперативно, по хвилині.</p>
<p>&nbsp;</p>
<p>10:51:26</p>
<p>МІРОШНИЧЕНКО Ю.Р.</p>
<p>Шановні колеги, сьогодні у нас на фракції була палка дискусія з приводу цього закону. наша позиці полягає в тому, що дійсно тих людей, які були засуджені з політичних мотивів, треба реабілітувати. Але там є 12 стаття Кримінального кодексу, де йдеться особливо тяжкі злочини. І до переліку цих злочинів цілий ряд є злочинів, які стосуються зґвалтування, вбивства і так далі. Є пропозиція ухвалити за основу цей законопроект і дати перелік статей, які будуть застосовані до тих людей, які реабілітуватимуться. Тоді ми можемо голосувати. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, я прокоментую. Йдеться не про статті, йдеться про конкретні прізвища, відповідно до яких і Генпрокуратура провела експертизу, погоджується, що слідство проводилось упереджено і політично вмотивовано.</p>
<p>Будь ласка, народний депутат Швайка.</p>
<p>&nbsp;</p>
<p>10:52:20</p>
<p>ШВАЙКА І.О.</p>
<p>Ігор Швайка, депутатська фракція Всеукраїнське об'єднання "Свобода".</p>
<p>Товариство, я&nbsp;пропоную, і зараз є підтримка&nbsp; під стінами Верховної Ради. До цього переліку не увійшла абсолютно політично вмотивована справа так званих "Паламарів".&nbsp; Це є запорізькі&nbsp; хлопці 77-го, 85-го, 86-го року народження, яких звинуватили начебто в терористичному акті, вони є засуджені, їхні родичі зараз під стінами&nbsp;&nbsp;&nbsp; Верховної Ради.</p>
<p>Я пропоную включити&nbsp; до тексту акту: Дьомін Сергій Сергійович, 1977 року народження; Харитонов&nbsp; Антон Вікторович, 1985 року народження і Федорченко Євген Валерійович , 1986 року народження. Прошу підтримати.</p>
<p>&nbsp;</p>
<p>ГОЛОВУЮЧИЙ. Я дам можливість наприкінці зачитати прізвища.</p>
<p>Народний депутат Агафонова,&nbsp; будь ласка.</p>
<p>&nbsp;</p>
<p>10:53:23</p>
<p>АГАФОНОВА Н.В.&nbsp;</p>
<p>Шановні колеги,&nbsp; фракція "УДАР" ще раз звертається до вас з тим, щоб ми все ж таки закінчили щодо саме революційної і почали здавати тест на адекватність.</p>
<p>Давайте почнемо з правової сторони. Ми хочемо, щоб&nbsp; цих людей дійсно реабілітували. А не сталася та ситуація, щоб через 3 місяці їх відповідно до незаконно прийнятого нами&nbsp; тут з вами рішення, знову посадили.</p>
<p>Ну давайте&nbsp; відрізняти амністію від помилування: амністія – це акт щодо&nbsp; певної категорії осіб,&nbsp; помилування –&nbsp; це індивідуально визначена дія. І давайте не змішувати грішне з праведним. Амністію здійснює Верховна Рада. Помилування здійснює Президент.&nbsp; Зараз здійснюючи індивідуальну амністію, фактично помилування, Верховна Рада перебирає на себе повноваження Президента.</p>
<p>Давайте&nbsp; так зробимо. Ми розуміємо, що зараз це політичне рішення, але&nbsp; має бути акт про помилування&nbsp; в тому випадку, коли Президент у нас буде обраний, законно обраний Президент, він має здійснити акт помилування&nbsp; щодо цих осіб. І давайте розуміти, що&nbsp; нам треба почати&nbsp; подавати законопроекти, які&nbsp; відповідають закону, а не просто...</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Шановні народні депутати, безумовно після обрання&nbsp;&nbsp; &nbsp;нового Президента, він зможе приймати рішення. Але нам треба приймати рішення сьогодні, тому що ті повноваження, які маю сьогодні я, за вашим дорученням, вони обмежені і не включають всіх прерогатив Президента, які належать Президенту.</p>
<p>Будь ласка, народний депутат Іллєнко. Я бачу руки.</p>
<p>&nbsp;</p>
<p>10:55:13</p>
<p>ІЛЛЄНКО А.Ю.</p>
<p>Шановні колеги, хотів би уточнити, мова не йде про помилування, мова йде про повну реабілітацію, це трошки інші речі.</p>
<p>Я хотів би запропонувати внести також до цього списку Дмитра Резниченка, журналіста, бловера, який був засуджений незаконно за участь в протестних акціях біля Українського дому у 2012 році проти прийняття антиукраїнського мовного закону. Прошу також внести його прізвище в цей список. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Шуфрич, потім народний депутат Дубіль. Визначтеся вдвох, хто з вас буде говорити.</p>
<p>&nbsp;</p>
<p>10:55:52</p>
<p>ШУФРИЧ Н.І.</p>
<p>Дякую, шановний Головуючий. Шановні колеги, я сподіваюсь, що ми до цього списку підходимо об'єктивно, незалежно від того, хто який регіон представляє і хто яку політичну силу представляє. Тому я прошу і це було б, мабуть, об'єктивно, враховуючи, що навіть лідерка БЮТ із в'язниці сказала, що це політичний в'язень, якого кинув за грати Янукович, а саме мова йдеться про Ігоря Маркова. Я прошу його включити в цей перелік. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Дубіль.</p>
<p>&nbsp;</p>
<p>10:56:29</p>
<p>ДУБІЛЬ В.О.</p>
<p>Олександр Валентинович, шановні колеги, я пропоную, прошу частину першу розділу другого "Прикінцеві положення" доповнити абзацом наступного змісту. Багранця Максима Геннадійовича, саме через активну позицію, це депутат від "Батьківщини" Ніжина, саме через активну громадянську позицію проти Багранця було сфальсифіковано кримінальну справу, розгляд якої, у зв'язку з відсутністю доказової бази, безпідставно затягується. Прошу підтримати Багранця Максима.</p>
<p>&nbsp;</p>
<p>ГОЛОВУЮЧИЙ. Шановні народні депутати, я звертаюсь до вас з дуже, розумієте, серйозним питанням. Справа в тому, що це дуже небезпечно, коли ми з голосу зараз починаємо включати прізвища, ті прізвища, які містяться в законі, пройшли експертизу профільного комітету, Генеральної прокуратури.</p>
<p>І ми чітко вважаємо, що є всі підстави за їх ініціативою це зробити. Я не виключаю, що ми не всіх включили, і є ще люди, яких посадили вмотивовано політично, а не відповідно до чинного українського законодавства.</p>
<p>Саме тому у мене пропозиція наступна. Ми можемо прийняти цей закон відносно людей, яких зараз озвучить Олег Ляшко, які пройшли експертизу. Всі інші прізвища, я доручив би Генпрокуратурі, профільному комітету разом з Комітетом по судоустрою відпрацювати це питання, проаналізувати його, і після їх експертизи ми можемо доповнити цей закон цими прізвищами. Це буде юридично коректно, друзі. Тому, що кожен депутат має підняти руку, як депутат Герман зараз тримає руку, і внести&nbsp; будь-які прізвища. Ми не можемо так ставитись до законодавства, ми не можемо так ставитись до відповідальності Верховної Ради щодо виконання цього законодавства.</p>
<p>Тому я би просив підтримати мене. Зараз Олег Ляшко зачитає прізвища, ми приймемо цей закон. Всі прізвища, які зараз були оголошені, вони зафіксовані в стенограмі, і я доручаю протягом доби профільному комітету, Генеральній прокуратурі провести експертизу цих прізвищ і з'ясувати, політично вмотивована була затримка їх і арешт, і відповідні судові рішення, чи все ж таки є підстави говорити про те, що судові рішення були прийняті об’єктивно.</p>
<p>На превеликий жаль, Верховна Рада змушена приймати такі закони, тому що фактично в Україні зруйнована вся судова влада. Люди не вірять судам. Чесних людей кидають за грати і засуджують, а злочинців за хабарі відпускають. Тому, безумовно, друзі, без люстрації всієї судової системи, від відновлення всієї судової системи ми не зможемо мати чесні суди, мати судочинство в Україні і мати, головне, довіру громадян до судових рішень. Це наше з вами завдання.</p>
<p>А зараз я прошу народного депутата Ляшка зачитати прізвища, які пройшли експертизу.</p>
<p>&nbsp;</p>
<p>10:59:49</p>
<p>ЛЯШКО О.В.</p>
<p>Шановні народні депутати України, я ще раз наголошую, 24 лютого 2014 року&nbsp; ми з вами прийняли постанову про звільнення політв'язнів, яка передбачає амністію та&nbsp; припинення кримінальних та адміністративних справ щодо політв'язнів. Але зазначена постанова не передбачає їх повної реабілітації.</p>
<p>Тому сьогодні&nbsp; пропонується розглянути та прийняти проект Закону (реєстраційний номер&nbsp; 4271) про внесення змін до Закону України "Про застосування амністії в Україні", а прийняту нами постанову з цього питання визнати такою, що втратила чинність.</p>
<p>Тобто шановний, пане Голово, необхідно провести два голосування: про прийняття&nbsp; законопроекту 4271 за основу та в цілому, а друге голосування – про&nbsp; визнання такою, що втратила чинність постанова&nbsp; про звільнення&nbsp; політв'язнів.</p>
<p>Отже, список політв'язнів, пане Тітіпко й інші шановні колеги,&nbsp; на ваше прохання наголошую, це індивідуальна амністія, ні про які вбивства, ні про які зґвалтування не може йти мови. Йдеться людей, які є потерпілими політв'язнями злочинного режиму Януковича.</p>
<p>Список політв'язнів: Запорожець Віталій Миколайович, 77-го року народження; Шпара Володимир Миколайович, 83-го року народження; Бевз Сергій Васильович, 83-го року народження; Мосейчук Ігор Володимирович, 72-го року; Білецький&nbsp; Андрій Євгенович, 79-го; Михайленко Ігор Володимирович, 88-го; Княжеський Віталій Васильович, 80-го; Применко Віталій Леонідович,&nbsp; 66-го; Павличенко Дмитро Олександрович,&nbsp; 63-го; Павличенко Сергій Дмитрович, 92-го; Бойко Антон Анатолійович, 88-го; Шамов Антон Володимирович, 87-го; Світонько Дмитро Костянтинович,&nbsp;&nbsp; 89-го; Радолов&nbsp; Олександр Сергійович, 80-го; Попович Владислав…</p>
<p>&nbsp;</p>
<p>ГОЛОВУЮЧИЙ. Будь ласка, закінчуйте виступ.</p>
<p>&nbsp;</p>
<p>ЛЯШКО О.В. Попович Владислав Миколайович, 80-го; Уразгельдиєв Рустам&nbsp; Агаджумович, 85-го; Яромоленко Сергій Васильович, 79-го; Бондаренко Андрій Євгенович,&nbsp; 1972; Попович Анатолій Миколайович, 1987; Ганенко Ігор Анатолійович, 1993; Смалій Віктор Миколайович, 1976; Однороженко Олег Анатолійович, 1974; Наливайко Андрій Віталійович, 1991; Шаманов Андрій Іванович, 1975; Багірова Алла Василівна, 1959; Бабинцов Кирило Олександрович, 1991; Кублій Михайло Васильович,1991; Аксанюк Сергій Миколайович, 1990; Резниченко Дмитро Олександрович, 1984.</p>
<p>Прошу підтримати вказаний проект закону. Дякую за увагу.</p>
<p>&nbsp;</p>
<p>ГОЛОВУЮЧИЙ. Шановні народні депутати! Я прошу зараз проголосувати за основу і в цілому законопроект 4271. Прошу включити систему "Рада" для голосування.</p>
<p>&nbsp;</p>
<p>11:03:25</p>
<p>За-277</p>
<p>Рішення прийнято. <i>(Оплески)</i> Дякую.</p>
<p>І зараз зразу давайте за пропозицією автора і юридичного управління Верховної Ради приймемо рішення про визнання такою, що втратила чинність Постанову про звільнення в'язнів, яку ми з вами вже приймали декілька днів тому.</p>
<p>Сергій Володимирович, ви хочете...?</p>
<p>&nbsp;</p>
<p>ГОЛОС ІЗ ЗАЛУ. <i>(Не чути)</i></p>
<p>&nbsp;</p>
<p>ГОЛОВУЮЧИЙ. Розумію. Шановні колеги, зрозуміла пропозиція? Зрозуміла.</p>
<p>Прошу поставити на голосування... <i>(Шум у залі)</i> Шановні колеги, ця постанова буде втрачати чинність з моменту набуття цим законом, але ж це давайте ми проголосуємо. Прошу включити систему "Рада" для голосування.</p>
<p>&nbsp;</p>
<p>11:04:25</p>
<p>За-277</p>
<p>Рішення прийнято.</p>
<p>Шановні колеги, я отримав інформацію про активну підготовку до доповіді представників фракцій, депутатських груп щодо формування&nbsp;нової депутатської більшості і формування уряду.</p>
<p>Але для того щоб уряд почав працювати… Я дам репліку зараз, одну хвилину. Для того, щоб уряд почав працювати, нам треба забезпечити для цього законодавчу базу. До вашого розгляду буде зараз надано на розгляд три закони, які якраз і стосуються приведення законодавства про Кабінет Міністрів, про місцеві адміністрації до вимог відновленої нами Конституції.</p>
<p>Перед тим як готується доповідач і йде на трибуну, я просив би репліку дати для виступу одну хвилину народному депутату Рудьковському. Будь ласка.</p>
<p>&nbsp;</p>
<p>11:05:24</p>
<p>РУДЬКОВСЬКИЙ М.М.</p>
<p>Шановні народні депутати, враховуючи критичну ситуацію, яку ми маємо сьогодні в Криму, я пропоную без обговорення прийняти ці закони, бо вони повертають нас в законодавче поле попередніх змін до Конституції. Це по-перше.</p>
<p>Друге. Попросити депутатські фракції протягом півгодини вирішити питання коаліції і подати кандидатуру Прем'єр-міністра і в першу чергу міністра оборони. Можливо, навіть зараз потрібно міністра оборони проголосувати, бо ситуація критична.</p>
<p>І я обговорював питання з народними депутатами позафракційними. Не дивлячись на те, що партія "УДАР" не подала своїх пропозицій, можливо, все-таки розглянути кандидатуру народного депутата Куніцина, афганця, кримчанина, на посаду міністра оборони. Можливо, дипломатичним шляхом можна буде більше йому вирішити, ніж військовим.</p>
<p>І останнє. Я вважаю, що ми повинні сьогодні проголосувати Закон про вибори до Верховної Ради, і підготовлене все законодавче поле, є висновок суду – зняти недоторканість. Давайте це зробимо сьогодні.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, шановні колеги, ми переходимо зараз до розглядів цих законів. І я би просив розглянути закон 4146. На трибуну запрошується… За процедурою. Прошу, шановні колеги, щоб ми прийняли рішення: за скороченою процедурою розглянути ці закони. За скороченою. Тому що обговорення все ж таки буде потрібно, а за скороченою процедурою їх розглянути. Прошу проголосувати це питання.</p>
<p>&nbsp;</p>
<p>11:07:28</p>
<p>За-248</p>
<p>Рішення прийнято.</p>
<p>Я прошу до трибуни народного депутата Богословську. Будь ласка. Включіть мікрофон народного депутата Богословської, вона хоче виступати з місця.</p>
<p>&nbsp;</p>
<p>11:07:58</p>
<p>БОГОСЛОВСЬКА І.Г.</p>
<p>Шановні колеги, доброго дня! Я наполягаю на тому, щоб ці закони були прийняті виключно в&nbsp; першому читанні. Я сьогодні відкликала свій підпис під всіма законами, тому що після ретельної перевірки тексту ми там подивилися, що закони не повертаються до редакції, яка була раніше, а туди вносяться багато яких змін. Наприклад, в один з таких законів вноситься зміна, що Прем’єр-міністра не можна відсторонити від виконання обов'язків за станом здоров'я. Це для того, щоб зрозуміти, що там зроблено. Тому категорично прошу, по-перше, голосувати, якщо по скороченій, то з обговоренням. По-друге, в жодному разі не голосувати за них в цілому. Я проти цього, тому прошу зразу записати це до протоколу. Ці закони, якщо хоч один депутат проти, не можуть бути прийняті в цілому. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, я прошу тоді до трибуни голову підкомітету Верховної Ради з питань державного будівництва Анатолія Михайловича Близнюка. Будь ласка,&nbsp; для доповіді. З місця – є пропозиція. Будь ласка.</p>
<p>&nbsp;</p>
<p>11:09:08</p>
<p>БЛИЗНЮК А.М.</p>
<p>Шановний головуючий!&nbsp; Шановні народні депутати! Комітет з питань державного будівництва та місцевого самоврядування розглянув проект Закону України "Про Кабінет Міністрів України" (реєстраційний номер 4146). Ну і всі три ці проекти я хотів би зразу коментувати таким чином.</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; щоб ми зекономили час.</p>
<p>&nbsp;</p>
<p>БЛИЗНЮК А.М. …вони розглядалися і прийняття цих законів&nbsp; дають можливість з урахуванням повернення до Конституції 2004 року змінити порядок.</p>
<p>У старій редакції кругом пропонував і затверджував Президент, зараз по уряду надає пропозиції коаліція Президенту, а Президент дає до Верховної Ради, Верховна Рада приймає рішення. Головне Науково-експертне управління у своєму висновку 26 числа пропонує прийняти законопроект за основу.</p>
<p>Всебічно обговоривши питання на комітеті, ми прийняли рішення: рекомендувати Верховній Раді за наслідками розгляду у першому читанні прийняти законопроект України "Про Кабінет Міністрів України" (реєстраційний номер 4146) за основу. Доручити Комітету з питань державного будівництва та місцевого самоврядування підготувати законопроект до другого читання. Прошу підтримати. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Будь ласка, включить мікрофон народного депутата Петренко.</p>
<p>&nbsp;</p>
<p>11:10:58</p>
<p>ПЕТРЕНКО П.Д.</p>
<p>Шановні колеги, сьогодні надзвичайно складна ситуація у країні. Ви бачите, що відбувається у наших регіонах. Сьогодні повинен бути прийнятий склад уряду. Цей уряд повинен запрацювати буквально з сьогоднішнього дня і працювати цілодобово.</p>
<p>Та ситуація, яка склалася, що якщо сьогодні не буде прийнятий повноцінний Закон про Кабінет міністрів, у цього уряду не буде повноважень нормальних для приймання рішень. Ми дивилися цей законопроект. Він абсолютно передбачає поновлення тих норм, які є у 2006 році. Я вас закликаю, якщо ми хочемо щоб були прийняті швидкі оперативні рішення по стабілізації ситуації в країні, дайте цьому уряду вотум довіри, дайте йому повноваження для того, щоб він запрацював буквально з перших хвилин після свого призначення. В іншому випадку ми зараз створимо ситуацію, коли у уряду не буде тих повноважень, які передбачені Конституцією, і ми будемо протягом двох тижнів погоджувати проект цього закону у другому читанні.</p>
<p>Я вас закликаю. Надзвичайно складна ситуація. Прошу підтримати його в цілому. Потім будемо вносити до цього закону зміни. Дякую.</p>
<p>&nbsp;</p>
<p>ГОЛОВУЮЧИЙ. Прошу включити мікрофон народного депутата Князевича.</p>
<p>&nbsp;</p>
<p>11:12:13</p>
<p>КНЯЗЕВИЧ Р.П.</p>
<p>Дякую, пане Голово. Шановні колеги, справа в тім, що вчора на комітеті, я це відповідально заявляю як секретар комітету, оскільки я брав участь у обговорені і саме моя пропозиція була взята до уваги. Я запропонував, що та редакція, яка в цьому законопроекті пропонується бути відновленою 2010 року, вона суперечить тій редакції, в якій приймався первинний закон в 2006 році. Справа в тім, що в проміжку між цими роками до нього навносили стільки змін, що спотворили його первинний вигляд. І саме той, який був прийнятий в 2006 році, він відповідає повній мірі вимогам Конституції, яка була прийнята в 2004 році. Все, що подалі робилося з цим законом, воно відходило подалі від Конституції. І, на превеликий жаль, як на мене, робилося під певні особистості при владі.</p>
<p>Зважаючи на ці обставини, вчора&nbsp; комітет прийняв мудре рішення, що ми повинні відновити ту редакцію первину, яка була в 2006 році. І те, що сьогодні ми&nbsp; розглядаємо, це доопрацьований в комітеті законопроект з урахуванням саме редакції 2006 року.</p>
<p>Якщо ми зараз підемо по процедурі двох читань, шановні колеги, то не через два тижні ми повернемося до цього питання, а через два тижні тільки завершиться строк для внесення пропозицій за Регламентом. Далі комітет почне свою роботу, я думаю, що хоча би тиждень-півтори. І зрештою через місяць ми зможемо почати говорити про можливість Кабінету Міністрів, в повній мірі здійснювати свої повноваження. Друзі, ну, це просто не те, що не серйозно, це просто смішно в цій ситуації.</p>
<p>Зважаючи на ці обставини, ми можемо голосувати цю редакцію в цілому. А якщо у нас якісь зауваження і пропозиції, паралельно напрацьовувати зміни, так як ми робимо зараз по всіх решта законів. І іншого шляху немає, бо все решта від лукавого.</p>
<p>&nbsp;</p>
<p>ГОЛОВУЮЧИЙ. Будь ласка, включіть мікрофон народного депутата Зарубінського, потім – Пинзеника.</p>
<p>&nbsp;</p>
<p>11:14:14</p>
<p>ЗАРУБІНСЬКИЙ О.О.</p>
<p>Дякую. Шановні колеги, ну, дійсно, якщо погоджуватися з регламентною нормою, то може народний депутат пропонувати, щоб розглядався і голосувався законопроект спочатку в першому читанні, потім в другому. Але тоді, от я згоден з цим, з Князевичем і з головуючим, Головою, тоді немає смислу взагалі сьогодні робити те, нащо ми налаштовані, тобто обирати уряд. Під що буде обраний уряд, призначений уряд? Що він буде робити, якщо не буде законодавчої бази актуальної, актуалізованої законодавчої бази, на яку він має спиратися і від якої він має виходити.</p>
<p>Тому, мені здається, що, я прошу погодитись в цьому плані з Князевичем, прошу погодитись з такою думкую, що не проголосувавши сьогодні Закон про Кабінет Міністрів України, не даючи юридичної основи для роботи уряду, ми сьогодні нівелюємо саме значення "призначення коаліційного уряду". Тому я попросив би свою колегу, яка висловила пропозицію тільки за основу голосувати, все-таки забрати свою пропозицію і проголосувати сьогодні в цілому оці 3 законопроекти, які доповідав від комітету колега Близнюк. Ще раз хочу сказати, тільки тоді буде сенс робити те, що ми запланували робити сьогодні щодо уряду. Дякую.</p>
<p>&nbsp;</p>
<p>ГОЛОВУЮЧИЙ. Народний депутат Пинзеник, будь ласка.</p>
<p>&nbsp;</p>
<p>11:15:52</p>
<p>ПИНЗЕНИК В.М.</p>
<p>Шановний Олександр Валентинович, шановні колеги, сьогодні немає більш важливого завдання ніж терміново сформувати уряд.</p>
<p>Фракція партії "УДАР" готова проголосувати, підтримати і кандидатуру прем'єра, і персональний склад Кабінету Міністрів. І для цього нам не перешкода Закон "Про Кабінет Міністрів України". До речі, його не приводять у відповідність, це новий закон.</p>
<p>І хотів би привернути увагу вашу на деякі речі. Якщо ви підете на другу сторону вулиці, ви побачите там будинок, на якому є табличка, називається він "Будинок уряду". Інформую вас, що там є всі, хто завгодно, крім уряду. Там, власне, уряду немає. А хто там є? Там сидить апарат уряду, який називається "Секретаріат уряду" і залишки Міністерства фінансів і Міністерства економіки.</p>
<p>Якщо ми говоримо про серйозні системні зміни в Україні, ми повинні почати реформування центрального органу виконавчої влади. Позиція, коли Секретаріат уряду є подвійним, дублюючим Кабінетом Міністрів***, є неправильною і вона потребує врегулювання. Сумнівною є і позиція щодо віце-прем'єр-міністрів України.</p>
<p>Далі. Нас не влаштовує те, що на міністрів поширюється Закон "Про державну службу" в частині пенсійного забезпечення. Хочу привернути вашу увагу до того, що за іншим законом кандидатури заступників міністра подає на призначення Прем'єр-міністр.&nbsp; Скажіть, будь ласка, а чим це відрізняється від ситуації, коли міністрові заступників призначав Президент України? Якщо ми&nbsp; говоримо, що міністр відповідальний за політику в галузі, то тільки міністр має призначати людей, які підпорядковані йому.</p>
<p>Я в зв'язку з цим пропоную, якщо є якісь речі, які потребують регулювання в режимі постанови, давайте ми їх приймемо. А щодо законів, ми готові над ними попрацювати, сьогодні їх не розглядати, і прийняти закони, які будуть рухати країну вперед.</p>
<p>&nbsp;</p>
<p>ГОЛОВУЮЧИЙ. Шановні народні депутати, ми з вами чули дві пропозиції. Одна пропозиція – прийняти закон за основу і в цілому, одна пропозиція – прийняти в першому читанні. Будь ласка, давайте, народний депутат Цибенко, і будемо визначатися.</p>
<p>&nbsp;</p>
<p>11:18:22</p>
<p>ЦИБЕНКО П.С.</p>
<p>Дякую. Фракція комуністів, Петро Цибенко. Шановні колеги, я від імені фракції хотів би підтримати ту пропозицію, яка вже пролунала, зокрема з боку одного з авторів цього законопроекту щодо того, що цей документ можна приймати лише в першому читанні – це, по-перше.</p>
<p>По-друге, я всіх колег закликаю до того, що Верховна Рада України сьогодні має працювати надзвичайно виважено. Що я маю на увазі? От сьогодні ми з трибуни навішуємо ярлики тим людям, які живуть в Криму і які заявляють свою активну позицію. Але чи не ми з вами цю позицію спровокували, коли скасували абсолютно європейський Закон про мови? То давайте ми відповідально ставитися до прийняття рішень.</p>
<p>І ще дві речі, які я хочу зараз, користуючись нагодою, сказати. По-перше, я пропоную, щоби ми в Законі про Кабінет Міністрів&nbsp; України скасували норму про "годину Уряду" і повернулося до "дня Уряду". Це дасть можливість аналізувати ретельно, приймати рішення і реально впливати на ситуацію, яка відбувається в країні. Бо "година Уряду" відбувалася за принципом: "сам такий – від такого чую". Ну, ми ж розуміємо, що це був звичайнісінький КВН.</p>
<p>І ще одне. І до Комітету соціальної політики, і до фракцій, і я думаю, що до багатьох колег звертається сьогодні багато громадян України з приводу проблеми гуманітарної допомоги. Раніше при Кабінеті Міністрів&nbsp; України існувала комісія на чолі з гуманітарним віце-прем'єром, яка вирішувала ці питання.</p>
<p>Треба повернути норму щодо створення при Кабінеті Міністрів&nbsp; України комісії з питань гуманітарної допомоги. Бо на сьогодні ситуація така, що місяцями, роками на митниці затримуються гуманітарні вантажі, які потрібні людям. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, я переконаний, що як тільки уряд запрацює, і митниця ефективно запрацює.</p>
<p>Я єдине прошу, колеги, і звертаюся до виступаючих, які ще будуть виступати, не треба спекулювати на ситуації і порівнювати те, що відбулося в Криму сьогодні ранком з тим, що відбувалося в Україні. В Україні не захоплювали&nbsp; адміністрації з важкою автоматичною зброєю. В Україні не вимагали демонстранти від'єднання областей, сіл, селищ. Тому злочинці, які зі зброєю в руках захоплюють адміністративні будівлі, які вимагають від'єднати будь-яку територію країни, це є злочинці і це злочин проти держави. І тут Україна буде діяти відповідно до своєї Конституції і законодавства, крапка. Це не коментується.</p>
<p>Будь ласка, народний депутат Томенко. Будемо приймати рішення по законам.</p>
<p>&nbsp;</p>
<p>11:21:38</p>
<p>ТОМЕНКО М.В.</p>
<p>Шановні колеги, в мене прохання до вас, щоб нам поєднати ті зауваження, до яких я абсолютно, з якими абсолютно погоджуюсь, які говорив Віктор Пинзеник, інші колеги. Але я думаю, що ці зауваження мудрі і нормативні, повинні враховувати політичну ситуацію, обставини, в яких ми знаходимося.</p>
<p>Отож, моя пропозиція: сьогодні проголосувати за законопроект в цілому за умови, що в Перехідних та Прикінцевих положеннях додати пункт 6, тут є п'ять пунктів. Пункт 6.</p>
<p>Верховній Раді до 25 травня (ну, ми розуміємо, до початку, до завершення президентської виборчої кампанії, бо сьогодні не маємо Президента, маємо виконуючого обов’язки Президента) внести зміни та доповнення до даного закону, які сьогодні висловлювалися. Бо ми свідомі того, що дійсно тут певні повноваження перебирає Прем'єр-міністр і Кабінет Міністрів&nbsp; від Президента, певні повноваження перебираються від органів місцевого самоврядування.</p>
<p>Але ще раз хочу сказати, підтримуючи цю ідею, ми не маємо розкоші сьогодні бавитися в перше, друге і третє читання. Отже, закон ухвалити з поправкою. Додати пункт 6, Олександр Валентинович. Верховній Раді України до 25 травня розглянути зміни до закону, які відповідають, там, Конституції 2004 року, те, що сьогодні висловлювалось. Але проголосувати невідкладно сьогодні.</p>
<p>&nbsp;</p>
<p>ГОЛОВУЮЧИЙ. Народний депутат Шуфрич. І будемо приймати рішення, шановні колеги. Забагато виступаючих, це уже не скорочена процедура, це повна уже вийшла.</p>
<p>&nbsp;</p>
<p>11:23:11</p>
<p>ШУФРИЧ Н. І.</p>
<p>Дякую. Шановний головуючий, шановні колеги! Дійсно, в країні відбулися дуже різкі, але відверто скажу, потрібні зміни. Ми повернулися до Конституції 2004 року. І це потрібно було зробити давно.</p>
<p>Але&nbsp;&nbsp; внаслідок&nbsp; подій, які зараз мають місце, незалежно від того,&nbsp; хто причетний і хто винний, ми зараз спостерігаємо великий безлад, мародерство, продовження захоплень державних будівель. Виникає запитання: так що,&nbsp; нова влада сама себе захоплює?&nbsp; І ми зараз своїми&nbsp; діями маємо зупинити і не допустити&nbsp;&nbsp; факти нетерпимості.</p>
<p>І я&nbsp; вітаю те, що вчора у Львові був день "общения на русском языке". І це ще один сигнал, що ми є однією країною. Але сьогодні&nbsp; ми маємо бути&nbsp; послідовними, зупинити мародерство і насильство.&nbsp; І ці закони сьогодні будуть&nbsp; спонукати до встановлення порядку&nbsp; і відновлення дії Конституції, яка не дозволить диктатуру! Дякую.</p>
<p>&nbsp;</p>
<p>ГОЛОВУЮЧИЙ.&nbsp;&nbsp;&nbsp;&nbsp; Шановні колеги, для того, щоб ми підвели підсумок обговорення, я надаю слово голові підкомітету&nbsp; профільного Близнюку Анатолію&nbsp; Михайловичу.</p>
<p>&nbsp;</p>
<p>11:24:30</p>
<p>БЛИЗНЮК А.М.&nbsp;</p>
<p>Шановні колеги, ми провели консультації і з фракцією, і&nbsp; з комітетом, і з урахуванням&nbsp; того, щоб надати можливість уряд і сформувати, і йому працювати, ми готові,&nbsp; згодні на поправку Томенка: до 25 травня&nbsp; внести зміни. І пропонуємо прийняти його за основу і в цілому. Ми будемо&nbsp; голосувати за нього.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Дуже дякую за вашу громадянську позицію.</p>
<p>Шановні народні депутати, прошу підготуватись до голосування.&nbsp; Включіть систему "Рада".</p>
<p>І проголосувати за Закон 4146 –&nbsp; проект Закону про Кабінет Міністрів України за основу і в цілому. Прошу голосувати.</p>
<p>&nbsp;</p>
<p>11:25:32</p>
<p>За-313</p>
<p>Рішення прийнято.&nbsp; <i>(Оплески)</i></p>
<p>Шановні колеги, для того, щоб не було будь-яких нюансів і проблем, про які говорили народні депутати, я&nbsp; доручаю провести техніко- &nbsp;юридичне доопрацювання цього проекту в межах Регламенту Верховної Ради при підготовці його до підпису. Немає заперечень? Нема заперечень. Дякую.</p>
<p>Я просив би, щоб саме так, ми зараз без обговорення проголосували Закон 4148. Я оголошу його назву: Закон про внесення змін до Закону України "Про центральні органи виконавчої влади" щодо проведення його у відповідність з Конституцією України.</p>
<p>У зв'язку з тим, що ми фактично обговорювали всі три закони, я б зараз просив, щоб ви проголосували за те, щоб ми прийняли це рішення без обговорення. Прошу голосувати.</p>
<p>&nbsp;</p>
<p>11:26:45</p>
<p>За-282</p>
<p>Рішення прийнято. Дякую.</p>
<p>Шановні колеги, ставляться на голосування проект Закону (4148) про внесення змін до Закону України "Про центральні органи виконавчої влади" щодо приведення його у відповідність з Конституцією України, проект Закону 4148.</p>
<p>Прошу включити систему "Рада" і визначатись щодо його прийняття за основу і в цілому шляхом голосування. Прошу голосувати за основу і в цілому.</p>
<p>&nbsp;</p>
<p>11:27:33</p>
<p>За-308</p>
<p>Рішення прийнято.</p>
<p>Щиро дякую, шановні колеги.</p>
<p>І третій закон з цього пакету № 4147 – проект Закону про внесення змін до Закону України "Про місцеві державні адміністрації" щодо приведення його у відповідність з Конституцією України. Також прошу підтримати пропозицію ad hoc щодо прийняття рішень без обговорення. Будь ласка, прошу голосувати.</p>
<p>&nbsp;</p>
<p>11:28:11</p>
<p>За-288</p>
<p>Рішення прийнято.</p>
<p>Прошу поставити на голосування проект Закону 4147 –&nbsp; проект Закону про внесення змін до Закону України "Про місцеві адміністрації" щодо приведення у відповідність до Конституції України. Прошу прийняти рішення, проголосувавши його за основу і в цілому.</p>
<p>Включіть систему "Рада". Прошу голосувати.</p>
<p>&nbsp;</p>
<p>11:28:48</p>
<p>За-312</p>
<p>Рішення прийнято.</p>
<p>Я дякую всім народним депутатам, які створили законодавчий фундамент для відновлення виконавчої влади в Україні. <i>(Оплески)</i></p>
<p>&nbsp;Шановні колеги! Я прошу далі, щоб Верховна Рада працювала за порядком денним, я за вашим дорученням зараз швидко проведу консультації з керівниками фракцій, і також на нараду мене чекають керівники силових структур щодо ситуації в Автономній&nbsp; Республіці Крим. Прошу заступника продовжити роботу парламенту.</p>
<p>&nbsp;</p>
<p>Веде засідання заступник Голови Верховної Ради України</p>
<p>Р.В.КОШУЛИНСЬКИЙ</p>
<p>&nbsp;</p>
<p>ГОЛОВУЮЧИЙ. Шановні народні депутати! Вашій увазі пропонується проект Закону (реєстраційний номер 4256) про внесення змін до Закону України "Про реабілітацію жертв політичних репресій на Україні" (щодо реабілітації осіб, які були піддані політичним репресіям та засуджені судами України з лютого 2010 року по лютий 2014 рік).</p>
<p>Шановні народні депутати, яка є пропозиція щодо обговорення цього питання? Прошу включити Стойка мікрофон.</p>
<p>&nbsp;</p>
<p>11:30:07</p>
<p>СТОЙКО І.М.</p>
<p>Шановний пане головуючий, я прошу уваги. В самому законопроекті є помилка: в&nbsp; українській мові не вживається в назві слово "на Україні", я прошу змінити "в Україні". Дякую.</p>
<p>&nbsp;</p>
<p>ГОЛОВУЮЧИЙ.&nbsp; Я ставив питання за якою процедурою –&nbsp; чи за скороченою, чи за повною будемо обговорювати.</p>
<p>Включіть, будь ласка, мікрофон, Мірошниченко Юрій.</p>
<p>&nbsp;</p>
<p>11:30:44</p>
<p>МІРОШНИЧЕНКО Ю.Р.</p>
<p>Шановні колеги, шановні&nbsp; виборці! Цей законопроект ще вчора стояв на порядку денному, і він стосується реабілітації жертв політичних репресій. Ми у фракції також обговорювали це питання. І вчора я проводив консультації з авторами цього законопроекту. Серед тих статей, до яких має бути застосовано цей закон, є&nbsp; стаття&nbsp; 115 –&nbsp;&nbsp; це навмисне вбивство.&nbsp;&nbsp; І колеги наші з кола авторів обіцяли суттєво доопрацювати перелік тих статей, які будуть піддаватися реабілітації.</p>
<p>Тому я готовий запропонувати, щоб ми розглядали&nbsp; за скороченою процедурою. Але&nbsp; редакцію першого читання треба скоригувати, тоді фракція Партії регіонів може&nbsp; голосувати за цей законопроект.&nbsp; Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановне товариство, ставлю на голосування&nbsp; пропозицію щодо розгляду цього законопроекту за скороченою&nbsp; процедурою. Прошу голосувати. Прошу включити систему "Рада".</p>
<p>&nbsp;</p>
<p>11:31:57</p>
<p>За-216</p>
<p>Рішення прийнято.</p>
<p>Прошу до слова народного депутата Бригінця Олександра Михайловича.</p>
<p>&nbsp;</p>
<p>11:32:32</p>
<p>БРИГИНЕЦЬ О.М.</p>
<p>Шановні колеги, цей закон підготовлений мною 26 числа, стосується&nbsp; звільнення і реабілітації незаконно затриманого Андрія Наливайка. Оскільки сьогодні законопроект став уже законом, який підготував Олег Ляшко, який теж стосується цього чоловіка, то я думаю, що потреби приймати цей закон. Немає.</p>
<p>Таким чином дякую всім, хто працював разом зі мною над законом. І сподіваюся, що всі рішення будуть прийняті згідно закону, який підготував Олег Ляшко. Дякую дуже.</p>
<p>&nbsp;</p>
<p>ГОЛОВУЮЧИЙ. Ви пропонуєте зняти зараз з розгляду?</p>
<p>&nbsp;</p>
<p>БРИГИНЕЦЬ&nbsp; О.М. Я пропоную зараз відкласти, ми перевіримо, як це діє…</p>
<p>&nbsp;</p>
<p>ГОЛОВУЮЧИЙ. Гаразд.</p>
<p>Шановне товариство, один з авторів законопроекту пропонує відкласти цей законопроект. Немає&nbsp;&nbsp;&nbsp; заперечень? Немає, гаразд.</p>
<p>Ар'єв. Прошу включити Ар'єву.</p>
<p>&nbsp;</p>
<p>11:33:26</p>
<p>АР'ЄВ В.І.</p>
<p>Шановні колеги! Шановні колеги! Зараз ми розглянули уже багато законопроектів щодо реабілітації жертв політичних репресій, але, на жаль, поки що прізвища Юрія Луценка в жодному із списків не було.</p>
<p>Я дуже прошу, давайте замість цього закону... законопроекту розглянемо проект Закону про реабілітацію осіб на виконання рішень Європейського суду з прав людини. І це стосуватиметься абсолютно всіх громадян України, щодо яких були ухвалені рішення в Європейському суді з прав людини, які досі не отримали відповідних рішень в українських судах. І це треба зробити зараз, я&nbsp; дуже прошу внести негайно це в порядок денний замість цього законопроекту. Дякую.</p>
<p>&nbsp;</p>
<p>ГОЛОВУЮЧИЙ. Шановне товариство. Юрій Мірошниченко.</p>
<p>&nbsp;</p>
<p>11:34:21</p>
<p>МІРОШНІЧЕНКО Ю.Р.&nbsp;</p>
<p>Шановні колеги, я внесу ясність, справа в тому, що автори&nbsp; законопроекту, який ми обговорювали вчора, зовсім змінили, суттєво змінили цей законопроект, зареєстрували його за новим номером і пропонується завтра його розглянути. Там вилучені ті статті, які не можуть підпадати під дію цього закону і ми їх проголосуємо.</p>
<p>А зараз я підтримую пропозицію, зняти з розгляду цей законопроект, оскільки він стратив актуальність. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановне товариство! Є пропозиція: зняти сьогодні з розгляду&nbsp; з порядку денного цей законопроект. Ми... Запропонувати авторам його доопрацювати, якщо є до потреби, якщо немає до потреби, ну, то будемо визначатися далі.</p>
<p>Отож, шановні друзі, я прошу сісти на свої місця, щоб ми проголосували щодо зняття цього законопроекту з порядку денного. Ставлю на голосування зняття з розгляду з порядку денного проект закону (реєстраційний номер 4256). Шановні народні депутати, прошу визначатися. Прошу включити систему "Рада".</p>
<p>&nbsp;</p>
<p>11:35:36</p>
<p>За-257</p>
<p>Рішення прийнято. Дякую.</p>
<p>До вашого розгляду пропонується проект закону (реєстраційний номер&nbsp;4092) –&nbsp; проект Закону про внесення змін до статті 2 Закону України "Про визнання таким, що втратив чинність, Закон України від 7 жовтня 2010 року (№ 2592-6) "Про внесення змін до деяких законодавчих актів України щодо приведення їх у відповідність із Конституцією України". Пропозиції?</p>
<p>Будь ласка, Князевичу включіть мікрофон.</p>
<p>&nbsp;</p>
<p>11:36:16</p>
<p>КНЯЗЕВИЧ Р.П.</p>
<p>Я не є автором цієї законодавчої ініціативи, але я є автором тієї законодавчої ініціативи, яка розглядалася і до якої вносяться зміни.</p>
<p>Я би просив все ж таки надати слово Сергію Анатолійовичу Терьохіну, який, скориставшись правом, передбаченим Регламентом, пропонує нам внести зміни певні техніко-юридичного характеру до проголосованого вже закону, користуючись 131 статтею Регламенту. Вони правильні, і вони дають можливість нам вже зараз, скажімо так, імплементувати в повній мірі ті закони, які були проголосовані.</p>
<p>А надалі, зі свого боку, я обіцяю. що в найближчий час ми внесемо великий, всеохоплюючий закон, який відтворює редакцію 72 законів, які потрібно негайно відновити і дати можливість Кабінету Міністрів і іншим центральним органам виконавчої влади запрацювати в повну силу відповідно до Конституції.</p>
<p>Дякую. Прошу надати слово Терьохіну.</p>
<p>&nbsp;</p>
<p>ГОЛОВУЮЧИЙ. Гаразд. Все одно зараз буде виступати Терьохін, він зараз це нам озвучить.</p>
<p>Шановні товариство, які пропозиції щодо розгляду цього питання? За якою процедурою? За скороченою?</p>
<p>Шановні товариство, я прошу визначитися. Прошу проголосувати за скорочену процедуру розгляду цього питання. Прошу голосувати.</p>
<p>&nbsp;</p>
<p>11:37:48</p>
<p>За-215</p>
<p>Рішення прийнято.</p>
<p>До слова я запрошую народного депутата України Терьохіна Сергія Анатолійовича. Будь ласка.</p>
<p>&nbsp;</p>
<p>11:38:02</p>
<p>ТЕРЬОХІН С.А.</p>
<p>Доброго дня, шановні народні депутати! Це питання дуже просте. Ми маємо проголосувати юридичне уточнення до закону, який ми прийняли 23 лютого, яким скасували закон&nbsp; від 7 жовтня 2010 року № 2592 у зв'язку з поверненням Конституції.</p>
<p>Що ми написали в тому законі? Що закони діють в тій редакції, яка існувала на 07.10.2010 року, і зробили юридичну помилку, оскільки після того до цих законів, які не стосуються змін до Конституції, було внесено багато змін, які містилися в 58 інших законах. Тому в порядку 131-ї статті пропонується зробити таке доповнення: до статті 2 того закону від 23 лютого написати, що замість слів "встановити, що закони України" замінити словами "і встановити, що норми законів України". І після слів "в редакції чинній станом на 7 жовтня 2010 року" доповнити такими словами: "з урахуванням змін, внесених законами України після 7 жовтня 2010 року, у частинах, що відповідають нормам Конституції&nbsp; України, які діють станом на дату набрання чинності цим законом". Тобто цієї Конституції.</p>
<p>Таким чином, ми той безлад, які самі наробили, я перепрошую, 23 числа в фінансовій сфері, в бюджетній сфері, в податковій, між іншим, сфері ми внормуємо. Ще раз повторюю, що це голосується як правка одним голосуванням, і після того ще одним голосуванням закон приймається в остаточній редакції, направляється на підпис Голові Верховної Ради. Зараз цей закон, наскільки ви розумієте, не підписано. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановне товариство! Є потреба обговорювати це питання?&nbsp; Прошу включити Пинзенику і будемо визначатися. Дякую.</p>
<p>&nbsp;</p>
<p>11:40:10</p>
<p>ПИНЗЕНИК В.М.</p>
<p>Шановні колеги! Я прошу підтримати цей закон, цю технічну правку, оскільки ця правка відновлює дію тих змін до закону, які не мали жодного відношення до Конституції, але тим рішенням попереднім ми їх скасували. Тому пропозиція: підтримати і проголосувати за цю поправку.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні народні депутати! Ставлю на голосування проект Закону (реєстраційний номер 4092) проект Закону про внесення змін до статті 2 Закону України "Про визнання таким, що втратив чинність Закон України від 7 жовтня 2010 року" (№ 2592-6) про внесення змін до деяких законодавчих актів України щодо приведення їх у відповідність із Конституцією України, з правками, які оголошені є.</p>
<p>Прошу народних депутатів визначатися. Прошу включити систему "Рада". За основу і в цілому, звісна річ. Правки.</p>
<p>&nbsp;</p>
<p>11:41:21</p>
<p>За-305</p>
<p>Рішення прийнято. Дякую.</p>
<p>Оголошення, шановні народні депутати. Відповідно до частини другої статті 60 Закону України "Про Регламент Верховної Ради України" інформую про реєстрацію у Верховній Раді України депутатської групи "Суверенна європейська Україна". До складу групи увійшли 37 народних депутатів України. Уповноваженими представляти депутатську групу обрані народні депутати Єремеєв Ігор Миронович, Москаленко Ярослав Миколайович, Доній Олександр Сергійович.</p>
<p>Шановні народні депутати, у порядку денному нашого засідання є наступний пункт – про призначення окремих позачергових місцевих виборів.</p>
<p>Прошу народного депутата Жванія, голову комітету. Запросіть, будь ласка, народного депутата Жванію.</p>
<p>Голова комітету зараз підійде, ми продовжимо роботу.</p>
<p>Шановні народні депутати, розглядаємо питання про призначення позачергових місцевих виборів.</p>
<p>Слово для доповіді з цього питання надається голові Комітету Верховної Ради з питань державного будівництва та місцевого самоврядування&nbsp; Жванії Давиду Важаєвичу. Прошу.</p>
<p>&nbsp;</p>
<p>11:43:55</p>
<p>ЖВАНІЯ Д.В.</p>
<p>Шановні народні депутати, шановний головуючий! Комітет з питань державного будівництва та місцевого самоврядування на своїх засіданнях упродовж 2013-2014 років загалом розглянув 26 клопотань окремих міських рад про призначення позачергових виборів відповідних міських голів у зв'язку з достроковим припиненням їх повноважень.</p>
<p>Відповідно до статті 79 Закону України "Про місцеве самоврядування в Україні", за наслідками розгляду цих клопотань комітетом було підготовлено та подано на розгляд Верховної Ради України відповідні проекти постанов з реєстраційними номерами: 1201-130, 1201-131, 1201-132,</p>
<p>1201-159,&nbsp; 2248,&nbsp; 2348, 2394а, 2395а, 2396а, 3279, 3280, 3281, 3282, 3283, 3518, 3519, 3751, 3752, 3856, 4056, 4057, 4058, 4059, 4140, 4141, 4288. Оскільки більшість з цих проектів розглядається та ухвалюється комітетом протягом тривалого періоду, пропонувались комітетом різні дати призначення позачергових виборів міських голів.</p>
<p>Враховуючи несвоєчасний розгляд цих проектів постанов у сесійній залі, керуючись при цьому положеннями Конституції України, законів України про місцеве самоврядування в Україні та про місцеві вибори, комітет на своєму засіданні 26 лютого 2014 року визначив проведення позачергових виборів окремих міських голів, одноголосно ухвалив рішення рекомендувати Верховній Раді України призначити ці вибори на неділю 25 травня 2014 року.</p>
<p>Отже, просимо підтримати проекти постанов про призначення позачергових виборів окремих міських голів із зазначеними вище реєстраційними номерами та призначити ці вибори на неділю 25 травня 2014 року. Шановні колеги, прошу підтримати. Якщо є запитання.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Народні депутати, чи будуть запитання? Є запитання? Є запитання. Прошу народних депутатів записатися від фракцій.</p>
<p>Я перепрошую, чи я можу просити…</p>
<p>&nbsp;</p>
<p>ЖВАНІЯ Д.В. Я можу зачитати, які міста, щоб по номерам зрозуміли…</p>
<p>&nbsp;</p>
<p>ГОЛОВУЮЧИЙ. Зараз. Я прошу "УДАР", Каплін, надати слово.</p>
<p>&nbsp;</p>
<p>11:46:42</p>
<p>КАПЛІН С.М.</p>
<p>Прошу передати слово Павлу Розенку.</p>
<p>&nbsp;</p>
<p>11:46:47</p>
<p>РОЗЕНКО П.В.</p>
<p>Давид Важаєвич, ми, безумовно, підтримуємо цю всю ініціативу. Єдине, я вас дуже прошу, зачитайте конкретно список міст, в яких будуть проведені вибори, бо за номерами постанов, ми ж нічого і саме головне, люди не бачять нічого, в яких містах будуть зараз&nbsp;проведені вибори, зачитайте, будь ласка.</p>
<p>&nbsp;</p>
<p>ЖВАНІЯ Д.В. Можна мікрофон? А, працює.</p>
<p>&nbsp;</p>
<p>ГОЛОВУЮЧИЙ. Прошу включити мікрофон.</p>
<p>&nbsp;</p>
<p>ЖВАНІЯ Д.В. Я буду по черговості, тобто обласні центри: законопроект номер 2248 – проект Постанови про призначення позачергових виборів Чернівецького міського голови; 1201-131 – проект Постанови про призначення позачерговий виборів Херсонського міського голови; 1201-132 – проект Постанови про призначення позачергових виборів Миколаївського міського голови; 3856 – проект Постанови про призначення позачергових виборів Одеського міського голови, місто Одеса.</p>
<p>Далі йдуть міста обласного значення, дванадцять. 2348 – проект Постанови про призначення позачергових виборів Охтирського міського голови; Ніжинського міського голови; Сакського міського голови; Фастівського міського голови; Феодосійського міського голови; Нетішинського міського голови; Лисичанського міського голови; Ровеньківського міського голови; Канівського міського голови; Першотравенського міського голови Дніпропетровської області;&nbsp; Сніжнянського…</p>
<p>&nbsp;</p>
<p>ГОЛОВУЮЧИЙ. Дайте завершити. Зачекайте, будь ласка. Включіть, будь ласка, мікрофон.</p>
<p>&nbsp;</p>
<p>ЖВАНІЯ Д.В. І останній – Жмеринського міського голови.</p>
<p>Потім в нас є десять, десять міст районного значення. Це є: Христинівського міського голови; Верхньодніпровського міського голови; Білопільського міського голови; Барвінківського міського&nbsp; голови; Кам'янського міського голови; Збаразького міського голови; Кременецького міського голови; Зборівського міського голови; Родинського міського голови; Перевальського міського голови. Крапка.</p>
<p>&nbsp;</p>
<p>ГОЛОС ІЗ ЗАЛУ.&nbsp; На коли?</p>
<p>&nbsp;</p>
<p>ЖВАНІЯ Д.В. На 25-е, я ж наголосив. 25 травня 2014 року.</p>
<p>&nbsp;</p>
<p>ГОЛОВУЮЧИЙ. Включіть, будь ласка, мікрофон Князевичу, фракція партії "Батьківщина".</p>
<p>&nbsp;</p>
<p>ГОЛОС ІЗ ЗАЛУ. Скажіть про районні ради у місті Києві.</p>
<p>&nbsp;</p>
<p>11:49:10</p>
<p>КНЯЗЕВИЧ Р.П.</p>
<p>Дайте мені сказати те, що хочу.</p>
<p>&nbsp;</p>
<p>ГОЛОС ІЗ ЗАЛУ. А ви мені не кажіть, а кажіть те, що треба казати. Кажіть про районні ради в місті Києві.</p>
<p>Нам негайно треба провести вибори районних рад в місті Києві.</p>
<p>&nbsp;</p>
<p>ГОЛОВУЮЧИЙ. Народний депутат Князевич, будь ласка.</p>
<p>&nbsp;</p>
<p>ГОЛОС ІЗ ЗАЛУ. Поставте законопроект, він внесений до порядку денного, його треба розглянути.</p>
<p><b>&nbsp;</b></p>
<p>ГОЛОВУЮЧИЙ. Прошу, Давид Важаєвич, дайте, хай скаже.</p>
<p>&nbsp;</p>
<p>ЖВАНІЯ Д.В. Якщо є ще запитання.</p>
<p>&nbsp;</p>
<p>ГОЛОВУЮЧИЙ. Зараз, одну секундочку. Прошу Князевичу дайте одну секунду.</p>
<p>&nbsp;</p>
<p>11:49:51</p>
<p>КНЯЗЕВИЧ Р.П.</p>
<p>Шановні колеги, давайте зараз трішечки зупинимося. В нас велика проблема&nbsp; є з самим Законом про проведення виборів депутатів Верховної Ради Автономної Республіки Крим, сільських, селищних, міських голів. І першочерговим завданням для Ради треба негайно напрацьовувати закон, який би усунув ті деформації шалені, які є в тому законі, який діє на цей момент. Пригадуєте, там міжнародна спільнота живого місця не залишила з цього закону в своїх висновках за результатами виборів 2010 року.</p>
<p>І ще одна важлива річ, яку нам треба зробити. Оскільки ми зараз призначаємо вибори місцеві на дату проведення президентських виборів, в нас виникає шалена проблема. Відповідно до цих двох законів мають формуватися паралельні виборчі комісії, паралельні дільниці і здійснювати різні паралельні виборчі кампанії.</p>
<p>Тому треба думати як нам уніфікувати їх в одному законі "Перехідних положень" і зекономити на цьому величезну кількість державних коштів. Тому що ми виділили майже 2 мільярди на президентські. Ще й призначення цих виборів потягнуть за собою десятки мільйонів з бюджету.</p>
<p>&nbsp;</p>
<p>ГОЛОВУЮЧИЙ. Дякую. Від фракції, прошу включіть на записаних.</p>
<p>Ну, на превеликий жаль, а. Народний депутат, прошу відповісти по Черкасах.</p>
<p>&nbsp;</p>
<p>ЖВАНІЯ Д.В. По Черкасах, там ще тривають суди. Ми. вибачте, ми працюємо тільки в рамках законів і Конституції України. В Черкасах ще не закінчені суди. Ми&nbsp; не маємо права як Верховна Рада призначати позачергові вибори, якщо нема вичерпних підстав для їх проведення. По Черкасах ситуація не є однозначною.</p>
<p>Дивіться, комітет працює як автомат. В нього нема ніяких заборгованостей по призначенню місцевих рад. Ви пам'ятаєте, що ми призначали, не дивлячись на те, що Верховна Рада рік не голосувала. Ми призначали всі вибори і виносили на розгляд залу&nbsp; в той день, коли в нас були підстави для проведення таких виборів. Жодної заборгованості, не дивлячись на політичну ситуацію, ніколи в&nbsp; комітеті не було. Всі члени комітету можуть це підтвердити, ми виносили вчасно. По Черкасах підстав для проведення поки нема. Дякую.</p>
<p>&nbsp;</p>
<p>ГОЛОВУЮЧИЙ. Прошу включити мікрофон народного депутата Мирного.</p>
<p>&nbsp;</p>
<p>11:52:23</p>
<p>МИРНИЙ О.Б.</p>
<p>Олександр Мирний, Всеукраїнське об'єднання "Свобода". Шановний Давид Важаєвич, у мене до вас 2 питання, які взаємно виключають одне одного, але прошу дати відповідь.</p>
<p>Перше. Чи ми не пропустили жодного населеного пункту з виборами? Якщо ми ставимо на вибори 25 травня, щоб уже одним махом, як то кажуть, все це зробить.</p>
<p>І друге. Якщо ми не можемо це робити, враховуючи ту ситуацію з законами про місцеві вибори і&nbsp; вибори Президента, то як бути нам&nbsp; в тому випадку, якщо ми все-таки призначаємо зараз і проголосуємо за одночасні вибори і місцеві і Президента? Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу включити мікрофон народному депутату Гордієнко.</p>
<p>&nbsp;</p>
<p>11:53:11</p>
<p>ГОРДІЄНКО С.В.</p>
<p>Сергій Гордієнко, фракція Компартії України, Полтавщина. Я, власне, хотів звернути увагу на ті моменти, які відобразив народний депутат Князевич. Дійсно ми сьогодні маємо надзвичайно серйозні, саме, проблеми у низці законодавства України не про вибори. Починаючи із, саме, закону про вибори, саме, Президента України, де вже в нас є проблема від створення, саме, комісії аж до підрахунку голосів. В тому числі і по Закону про, саме, вибори до Верховної Ради і до місцевих рад. Дбаючи про розвиток місцевого самоврядуванні і про передачу його, саме, багатьох, саме, функцій, напевно нам необхідно сьогодні все-таки негайно утворювати, саме, тимчасову спеціальну, саме, комісію і напрацьовувати зміни до виборчого законодавства по всій лінійці, саме, президентських, народних депутатів і&nbsp; місцевих рад. Дякую. Але ми будемо підтримувати дані постанови.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні народні депутати… А, прошу відповісти, Давид Важаєвич.</p>
<p>&nbsp;</p>
<p>ЖВАНІЯ Д.В. Що стосується Закону про вибори у місцеві ради, місцеві органи самоврядування. Звичайно, закон треба доопрацьовувати. В нас є два варіанти закону, наступний комітет&nbsp;розгляне всі поправки, і ми&nbsp; будемо&nbsp; виносити в зал, в першому&nbsp; зміни до Закону щодо виборів місцевих рад. Він буде доопрацьований, тому що Закон, по якому ми обирали місцеві ради, він&nbsp;&nbsp; є абсолютно недосконалий і дає можливість проводити фальсифікації.</p>
<p>Тому зараз робоча група працює, і наступний комітет розгляне, і&nbsp; будемо вносити в зал. Так що ми над цим працюємо.</p>
<p>&nbsp;</p>
<p>ГОЛОВУЮЧИЙ.&nbsp; Якщо можна, ще раз дайте роз'яснення по Черкасах.</p>
<p>Репліка Геращенко, і будемо&nbsp; переходити до ухвалення рішення. Прошу, включіть мікрофон Геращенко.</p>
<p>&nbsp;</p>
<p>11:55:09</p>
<p>ГЕРАЩЕНКО І.В.</p>
<p>Шановні колеги, мене делегували&nbsp; задати це&nbsp; запитання&nbsp; всі депутати, що представляють тут Черкащину –&nbsp; як по мажоритарним округам, так і по спискам, що представляють&nbsp; закріплені від своїх партій за Черкащиною.</p>
<p>Давид Важаєвич, ви знаєте, в Черкасах уже просто іде безладдя, там немає ані міськради,&nbsp; вона саморозпустилась, ані мера, губернатор втік кудись туди в Іспанію. Це просто ми кидаємо&nbsp; область і місто напризволяще. Про які суди&nbsp; ми говоримо, якщо ми знаємо ціну&nbsp; цим судам? Особливо&nbsp; в&nbsp; Черкасах,&nbsp; коли вони штампували оці суди, штампували, там було найбільше, знаєте, спроб посадити повстанців і таке інше.&nbsp; Це є велика помилка зараз Верховної Ради непризначати вибори&nbsp; в Черкасах, і місто нас не зрозуміє.</p>
<p>Тому ми просимо окремо, але нашу з Томенком&nbsp; Постанову про призначення виборів у Черкасах на 25 травня. А зал або нехай підтримає, або не підтримає.&nbsp; Ми не можемо, Верховна Рада, залежати від рішення судів! Це наше право і обов'язок призначити вибори!&nbsp;</p>
<p>&nbsp;</p>
<p>ЖВАНІЯ Д.В.&nbsp; Я вам відповім таким чином, Ірино, я вам відповім таким чином. Ми&nbsp; останнім комітетом прийняли рішення, що ми не закриваємо комітет і працюємо в он-лайн режимі приймаючи рішення. І ми зараз працюємо, і по Черкасах для того, щоби отримати всі, виключно всі законні висновки&nbsp; для проведення виборів.</p>
<p>Ми зараз, сьогодні, винесли тільки ті питання, які ми, абсолютно є підготовленими.&nbsp; По інших питаннях у нас є ще 30&nbsp; законопроектів, по яким треба доопрацювати.&nbsp; Я вам обіцяю,&nbsp; що в найближчі дні ці питання будуть винесені в зал&nbsp;&nbsp; і проголосовані. Дякую.</p>
<p>Шановні колеги,&nbsp; прошу &nbsp;підтримати.</p>
<p>&nbsp;</p>
<p>ГОЛОВУЮЧИЙ. Дайте репліку Одарченку. Друзі, ми вже і так переходимо на повне обговорення. Давайте вже закінчимо.</p>
<p>Включіть мікрофон останній, і йдемо визначатися. Прошу, включіть мікрофон Одарченку.</p>
<p>&nbsp;</p>
<p>11:57:15</p>
<p>ОДАРЧЕНКО Ю.В.</p>
<p>Дякую. Шановні колеги, ми мусимо терміново призначити вибори в районні ради у місті Києві. Люди в Києві стояли заради того, щоб була їх присутність у владі. Велика подяка, що вони сьогодні знаходяться на Майдані, але завтра вони мусять бути представлені в реальних органах влади, в районних радах, в Київській міській раді. І сьогодні, не призначаючи вибори в районних радах і не утворюючи їх, ми чинимо злочин, ми обманюємо людей. Ми кажемо, що ви будете присутні у владі, але нічого не робимо для цього. Кияни заслуговують сьогодні на повагу, на елементарну повагу. Ми сьогодні опускаємось до такого ж хамства, як це робилося при Януковичу, не утворюючи районні ради і не призначаючи вибори.</p>
<p>Я зараз почув від пана Жванії, голови комітету, і хочу почути на мікрофон, він пообіцяв, що в понеділок це питання буде поставлено на голосування на наступному засіданні, на пленарному засіданні.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні народні депутати, я прошу повернутися всіх до сесійної зали, будемо визначатися. Прошу запросити всіх до сесійної зали.</p>
<p>Шановні народні депутати, ставлю на голосування проект Постанови (реєстраційний номер 2248) про призначення позачергових виборів Чернівецького міського голови для ухвалення за основу та в цілому.</p>
<p>Шановні народні депутати, прошу визначатися.</p>
<p>&nbsp;</p>
<p>11:59:18</p>
<p>За-319</p>
<p>Рішення прийнято.</p>
<p>Ставлю на голосування проект постанови (реєстраційний номер&nbsp;1201-131) про призначення позачергових виборів (Херсонського міського голови місто Херсон Херсонської області) за прийняття за основу та в цілому. Прошу голосувати.</p>
<p>&nbsp;</p>
<p>11:59:52</p>
<p>За-319</p>
<p>Рішення прийнято.</p>
<p>Ставлю на голосування проект Постанови (реєстраційний номер 1201-132) про призначення позачергових виборів (Миколаївського міського голови місто Миколаїв Миколаївської області) для прийняття за основу та в цілому. Прошу голосувати.</p>
<p>&nbsp;</p>
<p>12:00:25</p>
<p>За-324</p>
<p>Рішення прийнято.</p>
<p>Ставлю на голосування проект Постанови (реєстраційний&nbsp; номер 3856) про призначення позачергових виборів (Одеського міського голови місто Одеса Одеської області) для прийняття за основу та в цілому. Прошу голосувати.</p>
<p>&nbsp;</p>
<p>12:00:55</p>
<p>За-328</p>
<p>"За"-308. Рішення прийнято.</p>
<p>Ставлю на голосування проект Постанови (реєстраційний номер 2348) про призначення позачергових виборів (Охтирського міського голови Охтирська міська рада Сумської області) для прийняття за основу та в цілому. Прошу голосувати.</p>
<p>&nbsp;</p>
<p>12:01:28</p>
<p>За-320</p>
<p>Рішення прийнято.</p>
<p>Ставлю на голосування проект Постанови (реєстраційний номер 2394а)&nbsp; Про призначення позачергових виборів Ніжинського міського голови місто Ніжин Чернігівської області) для прийняття за основу та в цілому. Прошу голосувати.</p>
<p>&nbsp;</p>
<p>12:01:59</p>
<p>За-321</p>
<p>Рішення прийнято.</p>
<p>Ставлю на голосування проект Постанови реєстраційний номер 2395-а про призначення позачергових виборів Сакського міського голови (місто Саки Автономної Республіки Крим) для прийняття за основу та в цілому. Прошу голосувати.</p>
<p>&nbsp;</p>
<p>12:02:31</p>
<p>За-317</p>
<p>Рішення прийнято.</p>
<p>Ставлю на голосування проект Постанови реєстраційний номер 2396-а про призначення позачергових виборів Фастівського міського голови (місто Фастів Київської області) для прийняття за основу та в цілому. Прошу голосувати.</p>
<p>&nbsp;</p>
<p>12:03:02</p>
<p>За-319</p>
<p>Рішення прийнято.</p>
<p>Ставлю на голосування проект&nbsp; Постанови (реєстраційний номер 3281) про призначення позачергових виборів Феодосійського міського голови (Феодосійська міська рада Автономної Республіки Крим) для прийняття&nbsp;&nbsp; за основу та в цілому. Прошу голосувати.</p>
<p>&nbsp;</p>
<p>12:03:33</p>
<p>За-319</p>
<p>Рішення прийнято.</p>
<p>Ставлю на голосування&nbsp; про проект Постанови реєстраційний номер 3283 про призначення позачергових виборів Нетішинського міського голови (місто Нетішин Хмельницької області) для прийняття за основу та в цілому. Прошу голосувати.</p>
<p>&nbsp;</p>
<p>12:04:04</p>
<p>За-320</p>
<p>Рішення прийнято.</p>
<p>Ставлю на&nbsp; голосування про проект Постанови реєстраційний номер 3518 про призначення позачергових виборів Лисичанського міського голови (Лисичанська міська рада Луганської області)&nbsp; для прийняття&nbsp; за основу та в цілому. Прошу голосувати.</p>
<p>&nbsp;</p>
<p>12:04:34</p>
<p>За-318</p>
<p>Рішення прийнято.</p>
<p>Ставлю на голосування проект Постанови (реєстраційний номер 3752)&nbsp; про призначення позачергових виборів Ровеньківського міського голови (Ровеньківська міська рада Луганської області) для прийняття за основу та в цілому. Прошу голосувати.</p>
<p>&nbsp;</p>
<p>12:05:06</p>
<p>За-311</p>
<p>Шановні друзі, ми трошки вже переходимо за межі нашого Регламенту. Дозвольте, ми закінчимо наше голосування, не буде заперечення, щоб ми проголосували вже всі вибори – місцеві вибори? Дякую.</p>
<p>Ставлю на голосування проект Постанови (реєстраційний номер 4056) про призначення позачергових виборів Канівського міського голови (місто Канів Черкаської області) для прийняття за основу та в цілому. Прошу голосувати.</p>
<p>&nbsp;</p>
<p>12:05:50</p>
<p>За-317</p>
<p>Рішення прийнято.</p>
<p>Ставлю на голосування проект Постанови (реєстраційний номер 4057) про призначення позачергових виборів Першотравенського міського голови (місто Першотравенськ Дніпропетровської області) для прийняття за основу та в цілому. Прошу голосувати.</p>
<p>&nbsp;</p>
<p>12:06:21</p>
<p>За-315</p>
<p>Рішення прийнято.</p>
<p>Ставлю на голосування проект Постанови (реєстраційний номер 4141) про призначення позачергових виборів Сніжнянського міського голови (Сніжнянська міська рада Донецької області) для прийняття за основу та в цілому. Прошу голосувати.</p>
<p>&nbsp;</p>
<p>12:06:51</p>
<p>За-311</p>
<p>Рішення прийнято.</p>
<p>Ставлю на голосування проект Постанови (реєстраційний номер 1201-130) про призначення позачергових виборів Христинівського міського голови (Христинівська міська рада Христинівського району Черкаської області) для прийняття за основу та в цілому. Прошу голосувати.</p>
<p>&nbsp;</p>
<p>12:07:24</p>
<p>За-316</p>
<p>Рішення прийнято.</p>
<p>Ставлю на голосування проект Постанови (реєстраційний номер 1201-159) про призначення позачергових виборів Верхньодніпровського міського голови (Верхньодніпровська міська рада Верхньодніпровського району Дніпропетровської області) для прийняття за основу та в цілому. Прошу голосувати.</p>
<p>&nbsp;</p>
<p>12:07:59</p>
<p>За-313</p>
<p>Рішення прийнято.</p>
<p>Ставлю на голосування проект Постанови (реєстраційний номер 3279) про призначення позачергових виборів Білопільського міського голови (Білопільська міська рада Білопільського району Сумської області) для прийняття за основу та в цілому. Прошу голосувати.</p>
<p>&nbsp;</p>
<p>12:08:30</p>
<p>За-311</p>
<p>Рішення прийнято.</p>
<p>Ставлю на голосування проект Постанови (реєстраційний номер 3280) про призначення позачергових виборів Барвінківського міського голови (Барвінківська міська рада Барвінківського району Харківської області) для прийняття за основу та в цілому. Прошу голосувати.</p>
<p>&nbsp;</p>
<p>12:09:03</p>
<p>За-315</p>
<p>Рішення&nbsp; прийнято.</p>
<p>Ставлю на голосування проект Постанови (реєстраційний номер 3282) про призначення позачергових виборів Кам'янського міського голови (Кам'янська міська рада Кам'янського району Черкаської області)&nbsp;для прийняття за основу та в цілому. Прошу голосувати.</p>
<p>&nbsp;</p>
<p>12:09:34</p>
<p>За-311</p>
<p>Рішення прийнято.</p>
<p>Ставлю на голосування проект Постанови (реєстраційний номер 3751)&nbsp; про призначення позачергових виборів Кременецького міського голови (місто Кременець Кременецького району Тернопільської області) для прийняття за основу та в цілому.Прошу голосувати.</p>
<p>&nbsp;</p>
<p>12:10:05</p>
<p>За-315</p>
<p>Рішення прийнято.</p>
<p>Ставлю на голосування проект Постанови (реєстраційний номер 4058)… Я перепрошую,&nbsp; 3751, про призначення позачергових виборів Кременецького міського голови… А ми тільки що голосували, перепрошую.</p>
<p>Ставлю на голосування проект Постанови (реєстраційний номер 4058) про призначення позачергових виборів Зборівського міського голови (Зборівська міська рада Зборівського району Тернопільської області) для прийняття за основу та в цілому. Прошу голосувати.</p>
<p>&nbsp;</p>
<p>12:10:58</p>
<p>За-311</p>
<p>Рішення прийнято.</p>
<p>Ставлю на голосування проект Постанови (реєстраційний номер 3519) про призначення позачергових виборів Збаразького міського голови (Збаразька міська рада Збаразького району Тернопільської області) для прийняття за основу та в цілому. Прошу голосувати.</p>
<p>&nbsp;</p>
<p>12:11:30</p>
<p>За-314</p>
<p>Рішення прийнято.</p>
<p>Ставлю на голосування проект Постанови (реєстраційний номер 4059) про призначення позачергових виборів Родинського міського голови (місто Родинське Красноармійської міської ради Донецької області) для прийняття&nbsp; за основу та в цілому. &nbsp;Прошу голосувати.</p>
<p>&nbsp;</p>
<p>12:12:02</p>
<p>За-313</p>
<p>Рішення прийнято.</p>
<p>Ставлю на голосування проект Постанови (№ 4140) про призначення позачергових виборів Перевальського міського голови (місто Перевальськ Перевальського району Луганської області) для прийняття за основу та в цілому. Прошу голосувати.</p>
<p>&nbsp;</p>
<p>12:12:31</p>
<p>За-310</p>
<p>Рішення прийнято.</p>
<p>І остання, шановне товариство, постанова (реєстраційний номер 4288) про призначення позачергових виборів жмеринського міського голови (місто Жмеринка Вінницької області) для прийняття за основу та в цілому. Прошу голосувати.</p>
<p>&nbsp;</p>
<p>12:13:02</p>
<p>За-306</p>
<p>Рішення прийнято.</p>
<p>Дякую, шановні народні депутати. В нашому порядку денному ще є визначальне питання щодо призначення Прем'єр-міністра України та складу Кабінету міністрів України. До того я, з вашого дозволу, зачитаю оголошення. Відповідно до статті 13 Закону України "Про статус народного депутата", статей 59 і 60 Регламенту Верховної Ради України та згідно особисто поданих заяв повідомляю про входження народних депутатів Україна Біловола Олександра Миколайовича і Табачника Якова Піневича до складу депутатської групи "Економічний розвиток".</p>
<p>Шановні народні депутати, я з вашого дозволу. Тоді ми зараз зачекаємо результат. Я з'ясую, який зараз у нас результат і де наші керівники фракцій, скільки їм треба часу, що є готове. Зараз, ось є вже, я бачу Арсеній Петрович Яценюк, можливо, вже керівництво фракції визначилося і готове нам доповісти.</p>
<p>Арсенію Петровичу, ви можете щось сказати нам зараз, бо ми якраз переходимо до обговорення порядку денного пункту про призначення Прем'єр-міністра. Нам треба зробити перерву ще. Ви готові нам доповісти, керівники фракції?</p>
<p>Включіть, будь ласка, мікрофон Арсенію Петровичу Яценюку. Прошу включити мікрофон Арсенію Петровичу Яценюку.</p>
<p>&nbsp;</p>
<p>12:14:30</p>
<p>ЯЦЕНЮК А.П.</p>
<p>Шановні народні депутати України, всі документи, які стосуються створення коаліції, підготовлені. Для того, щоб юридично завершити цей процес, нам необхідно зібрати збори коаліції під угодою, яка вже підписана. І через годину ми можемо приступити до оголошення коаліції, Прем'єра, складу Кабінету Міністрів і Програми діяльності уряду. Дякую за увагу.</p>
<p>&nbsp;</p>
<p>ГОЛОВУЮЧИЙ. Шановні друзі, ми тоді що? Ідемо тоді, зачекаємо на&nbsp;на перерву?&nbsp; У нас і так зараз перерва. Ми тоді оголошуємо перерву на одну годину і за годину, тобто о 13.15 прошу всіх до сесійної зали. Дякую.</p>
<p>&nbsp;</p>
<p align=center>ПІСЛЯ ПЕРЕРВИ</p>
<p><b>&nbsp;</b></p>
<p>ГОЛОВУЮЧИЙ. Прошу запросити до залу всіх народних депутатів. Ми будемо продовжувати роботу Верховної Ради.</p>
<p>Я дуже сподіваюся, що зараз будуть вирішені головні питання, від яких залежить стабілізація ситуації в Україні, – повне відновлення української влади, повернення країни в межах закону та Конституції, а саме обрання Прем'єр-міністра і всього складу уряду нашим парламентом.</p>
<p>Шановні колеги, я прошу сідати на свої місця. Прошу секретаріат зробити оголошення, щоб всі депутати прийшли до верховної зали, в залу Верховної Ради.</p>
<p>Поки зроблю оголошення. Відповідно до частини третьої статті 60 Регламенту Верховної Ради України повідомляю про вихід народних депутатів Дмитрука Миколи Ілліча, Журавського Віталія Станіславовича, Лелюка Олексія Володимировича, Шипка Андрія Федоровича із депутатської фракції Партії регіонів.</p>
<p>Шановні колеги, вельмишановний український народе, відповідно до статті 83 Конституції України офіційно оголошую, що 27 лютого 2014 року&nbsp;було сформовано та зареєстровано в Апараті Верховної Ради України коаліцію депутатських фракцій у Верховній Україні сьомого скликання – "Європейський вибір".</p>
<p>Коаліція депутатських фракцій у Верховній Раді України сформована депутатськими фракціями та групами: фракцією "Батьківщина", фракцією "УДАР Віталія Кличка", фракцією "Свобода", групою "Економічний розвиток", групою "Суверенна європейська Україна" та іншими народними депутатами. У складі 250 народних депутатів України, які особистими підписами підтвердили свою згоду стати членами коаліції.&nbsp; Я вітаю цей дуже важливий крок. <i>(Оплески)</i> Крок до повної стабілізації ситуації в нашій державі. Повного відновлення виконавчої влади як в центрі, так і на місцях.</p>
<p>За інформацією, яка надійшла до мене від керівників фракцій, чисельність коаліції може збільшуватися. Тому що не всі депутати, які виявили бажання приєднатися до коаліції, сьогодні знаходяться в сесійній залі.</p>
<p>Шановні колеги, для того, щоб не втрачати час, я прошу коаліцію прямо в залі, щоб бачив весь український народ, провести організаційне засідання членів коаліції для того, щоби визначитися з керівництвом уряду і складом Кабінету Міністрів.</p>
<p>Будь ласка, хто від коаліції готовий вийти на трибуну. Сергій Соболєв, народний депутат. Будь ласка, Сергій Владиславович.</p>
<p>&nbsp;</p>
<p>СОБОЛЄВ С.В.</p>
<p>Шановні колеги, шановні учасники коаліції! Протокол загальних зборів народних депутатів України, що ввійшли до складу коаліції "Європейського вибору" у Верховній Раді України сьомого скликання (від 27 лютого 2014 року, місто Київ, вулиця Грушевського, будинок 5).</p>
<p>Присутні станом на цю хвилину є підписи 250 народних депутатів&nbsp;України. <i>(Оплески)</i> Є пропозиція розглянути порядок денний. Не буде заперечень, щоб я був головою зборів? Немає.</p>
<p>Порядок денний наступний. Про утворення коаліції "Європейського вибору" у Верховній&nbsp; Раді України сьомого скликання.</p>
<p>Друге питання. Про внесення кандидатури на призначення на посаду Прем'єр-міністра України.</p>
<p>І третє питання. Про внесення пропозицій Прем'єр-міністру України щодо кандидатур до складу Кабінету Міністрів України.</p>
<p>Як ми будемо голосувати? Руками є пропозиція. Хто за цей порядок денний. Прошу проголосувати. <i>(Шум у залі)</i> Карточками?&nbsp; Є пропозиція все-таки… <i>(Шум у залі)</i></p>
<p><i>&nbsp;</i></p>
<p>ГОЛОВУЮЧИЙ. Шановні колеги, я прошу заспокоїтись. Ми просто надали залу Верховної Ради для голосування і зборів фракції. Система "Рада" обслуговує тільки Верховну Раду, а не коаліцію. Будь ласка, голосуйте руками.</p>
<p>&nbsp;</p>
<p>СОБОЛЄВ С.В. Хто за даний порядок денний, прошу проголосувати. Хто за?</p>
<p>&nbsp;</p>
<p>ГОЛОВУЮЧИЙ. Прошу опустити руки.</p>
<p>&nbsp;</p>
<p>СОБОЛЄВ С.В. Прошу опустити. Хто проти? Утримався? Я вітаю коаліцію із затвердженням порядку денного. <i>(Оплески)</i> Рішення прийнято.</p>
<p>&nbsp;</p>
<p>ГОЛОВУЮЧИЙ. Я фіксую для протоколу, що рішення прийнято одноголосно. Друзі, я також член коаліції, я не голосував. Прошу приєднати і мій голос.</p>
<p>&nbsp;</p>
<p>СОБОЛЄВ С.В. Дякую. І так, по першому питанню вирішили.</p>
<p>Утворити коаліцію "Європейського вибору" відповідно до Угоди про створення на виконання вимог та принципів Євромайдану коаліції "Європейського вибору" у Верховній Раді України сьомого скликання. Кількість народних депутатів, що увійшли, – 250 народних депутатів. Угода про створення на виконання вимог, принципів Євромайдану коаліції "Європейського вибору" у Верховній Раді України сьомого скликання скріплена підписами 250 народних депутатів додається.</p>
<p>Друге питання. Внести кандидатуру народного депутата України, голови депутатської фракції Всеукраїнського об'єднання "Батьківщина" Яценюка Арсенія Петровича для призначення на посаду Прем'єр-міністра України. Уповноважити заступника Голови Верховної Ради Кошулинського на внесення&nbsp;виконуючому обов'язки Президента&nbsp; України,&nbsp; Голові Верховної Ради&nbsp; України Турчинову пропозиції&nbsp; коаліції&nbsp; "Європейського вибору" щодо кандидатури Яценюка Арсенія Петровича для призначення на посаду&nbsp; Прем'єр-міністра&nbsp; України. Хто за цю&nbsp; пропозицію,&nbsp; прошу проголосувати. Хто – "за"?&nbsp; Коаліція голосує. Прошу опустити. Проти?&nbsp; Утримались?&nbsp;&nbsp; Рішення ухвалено.</p>
<p>Третє питання. Після надання Верховною Радою&nbsp; України згоди на&nbsp; призначення Арсенія Яценюка Прем'єр-міністром&nbsp; України внести Прем'єр-міністру&nbsp; України пропозиції щодо кандидатур до складу Кабінету Міністрів&nbsp; України. Список додається. Хто –&nbsp; "за", прошу проголосувати. Прошу опустити. Хто проти?&nbsp; Утримався?&nbsp; Рішення ухвалено. <i>(Оплески)</i></p>
<p>&nbsp;</p>
<p>ГОЛОВУЮЧИЙ.&nbsp; Дякую, Сергій&nbsp; Владиславович.</p>
<p>Шановні колеги, я думаю, що коаліція може працювати разом з нами саме тут в залі і головне, щоби ми прийняли історичне зараз рішення.</p>
<p>Шановні народні депутати відповідно до статті 85, 114 Конституції&nbsp; України Прем'єр-міністр України призначається Верховною Радою&nbsp; України за поданням Президента&nbsp; України.</p>
<p>Згідно зі статтею 83 Конституції&nbsp; України&nbsp; коаліція депутатських фракцій внесла&nbsp; пропозицію та запропонувала на посаду Прем'єр-міністра&nbsp; України кандидатуру Арсенія&nbsp; Петровича Яценюка.</p>
<p>Я в своєму&nbsp; поданні як виконуючий обов'язки Президента України вношу до Верховної Ради&nbsp;&nbsp; України кандидатуру Арсенія Петровича Яценюка на посаду Прем'єр-міністра України. Відповідний&nbsp; проект постанови&nbsp; додається.</p>
<p>Пропонується, шановні&nbsp; колеги, наступна&nbsp; процедура розгляду цього питання.</p>
<p>Для виступу з доповіддю про основні напрямки майбутньої&nbsp; діяльності Кабінету Міністрів &nbsp;надати кандидату на посаду Прем'єра до 20 хвилин. На запитання до кандидата відвести, шановні колеги,&nbsp; до 20 хвилин також давайте відведемо. Чи забагато? 10 хвилин, враховуючи час. Дякую.</p>
<p>Шановні колеги, щодо обговорення кандидатури, є пропозиція, щоб були виступи від фракцій. Нема заперечень? Нема заперечень.</p>
<p>Переходимо до розгляду питання. Слово для доповіді надається кандидату на посаду прем'єр-міністра України Арсенію Петровичу Яценюку.</p>
<p>&nbsp;</p>
<p>13:51:10</p>
<p>ЯЦЕНЮК А.П.</p>
<p>Шановний український народе, шановні народні депутати України! Сьогодні наша країна знаходиться в одному з найбільш складних історичних періодів. Країна знаходиться на межі, на межі економічного і політичного колапсу, країну хочуть розірвати і розтягнути. І тільки в наших силах, і тільки в інтересах українського народу, ми зобов'язані зберегти цілісність української держави. Цілісність тієї країни, яка стане членом Європейського Союзу, цілісність тієї держави, яка має велике майбутнє. Але за це майбутнє нам всім треба взяти всю повноту відповідальності.</p>
<p>Зараз в Україні проходять надскладні процеси. В першу чергу під загрозою знаходиться територіальна цілісність і єдність України. Ідуть посягання на суверенні права української держави. Саме тому хотів би розпочати&nbsp;цей виступ з того, що Україна закликає всіх учасників Будапештського меморандуму прогарантувати безпеку, територіальну цілісність, єдність України. Тоді, коли підписували меморандум, саме тоді було визначено, що країни-гаранти, а це Росія, США і Великобританія, візьмуть на себе відповідальність за те, що вони прогарантують будь-яке уникнення військових конфліктів, і що жодна з країн-сусідів ніколи і ні при яких обставинах не буде втручатися у внутрішні справи України.</p>
<p>Зараз йдуть спроби сепаратизму, в першу чергу, на території Автономної Республіки Крим. Думаю, що це наше спільне бачення і рішення, яке Верховна Рада України&nbsp; неодноразово ухвалювала: виключно єдність, засудження проявів сепаратизму і боротьба з тими, хто хоче розколоти єдність української держави.</p>
<p>Так, дуже багато відмінностей є в Україні: хтось розмовляє українською, хтось розмовляє російською, хтось бачить українську історію по одному, хтось бачить її по-іншому, хтось ходить до однієї церкви, хтось молиться в іншій церкві. Але&nbsp; наша сила, сила як України і українського народу, тільки в тому, що недивлячись на те, що ми в дечому різні, ми єдині в прагненні жити в одній об’єднаній Україні. Ми єдині в прагненні поважати один одного, допомагати один одному і зберегти те, що робилося нашими дідами, нашими батьками і зберегти те, що треба зробити для наших дітей.</p>
<p>Окремо хотів би зараз розпочати не з економіки, а суто з тих питань,&nbsp; які є гарячі, якими зловживають і які використовують. Зараз мова йде про національну єдність, і будь-хто,&nbsp; хто буде закликати до&nbsp; розколу,&nbsp; – це ті, які проти українського народу і це ті, які&nbsp; проти української держави.</p>
<p>Окремо хочу зазначити мовне питання. Єдиною державною мовою визначена українська. І ми чітко зазначаємо: соответственно статьи&nbsp; 10 Конституции Украины единственный язык, кроме украинского, который указан в Конституции – это русский.&nbsp;&nbsp; Ми забезпечимо всім національним меншинам, всім національно-культурним і етнічним&nbsp; групам гарантії і права їхнього розвитку. Кожен українець –&nbsp; чи він на Заході, чи він на Сході, чи він розмовляє українською, російською чи будь-якою іншою мовою, чи він ходить до однієї чи іншої церкви –&nbsp; повинен знати:&nbsp; він громадянин України, і українська держава забезпечить кожному всі конституційні права і свободи, які гарантовані Основним Законом України, а це – українською Конституцією. (<i>Оплески</i>)</p>
<p>Шановні члени парламенту! Змушений вам сказати правду про те, що відбувається в українській економіці. У нас зараз немає остаточних&nbsp; і достовірних даних про те, який стан Державного бюджету України. Але протягом останніх декількох днів після отримання попередньої інформації, що відбувається в Державному казначействі, Національному банку і в Міністерстві фінансів, хочу&nbsp; вам доповісти: державна казна в Україні&nbsp; розкрадена і пуста. Саме тому з цієї високої трибуни заявляю, я не обіцяю покращання ні сьогодні, ні завтра. Наше основне завдання – це стабілізація ситуації в державі.&nbsp;</p>
<p>Декілька цифр. Державний борг сьогодні сягнув 75 мільярдів доларів США. В 2010 році, коли Віктор Янукович прийшов в офіс Президента, цей борг був вдвічі менший. Золотовалютні резерви країни, які складали три роки тому цифру в 37 мільярдів доларів США, впали до відмітки 15 мільярдів доларів. Фактично розбазарено більше 20 мільярдів доларів США золотовалютних резервів і отримано 37 мільярдів доларів кредитів, які зникли у невідомому напрямку. На єдиному казначейському рахунку знаходяться не мільярди і не сотні мільйонів, було зафіксовано залишки на єдиному казначейському рахунку в розмірі 4,3 мільйони гривень, цих коштів не вистачає ні на що, єдиний казначейський рахунок пустий.</p>
<p>В країні галопуючими темпами зростає безробіття, в країні галопуючими темпами зростає виведення іноземних інвестицій з українських банків і українських суб'єктів підприємницької діяльності. Інвестори протягом останнього півроку тікають і рятують свої капітали в інших країнах, так як в корупційному уряді, який був урядом Віктора Януковича, неможливо було працювати і неможливо було розвивати українську економіку. Ми стоїмо перед неймовірними економічними викликами і для того, щоб&nbsp; подолати ці економічні виклики також заявляю з цієї високої трибуни: у нас немає іншого виходу, як приймати вкрай непопулярні рішення. Це рішення, які будуть стосуватися субсидій, це рішення, які будуть стосуватися тарифів, це рішення, які будуть стосуватися скорочення соціальних програм, це рішення, які будуть стосуватися збереження фінансової системи країни.</p>
<p>Окремо також хочу зазначити, що уряд зобов'язаний вжити невідкладних заходів по скороченню видатків державного бюджету на утримання органів державної влади, починаючи з того, що жодний український чиновник після формування українського уряду не має права користуватися чартерними літаками і різного роду пільгами, і закінчуючи тим, що члени Кабінету Міністрів, представники органів державної виконавчої влади і органів на місцях повинні забути про персональні автомобілі, повинні забути про персональні пільги і повинні усвідомити про те, що в Україні вводиться найжорсткіша за всю історію української фінансової системи система контролю із скорочення бюджетних витрат.</p>
<p>Також, шановні народні депутати України, доповідаю вам, що по відношенню до України заявлена низка позовів про відшкодування кредитів і повернення коштів, які отримував уряд Азарова-Януковича. Так, зараз в міжнародних судах розглядається позов про повернення 3 мільярдів доларів США, які були отримані під державні гарантії від Китайської Народної Республіки. Місце знаходження 3 мільярдів доларів США не встановлено.</p>
<p>Окремо хочу зазначити про те, що відбувається в енергетиці. За нашими даними, попередній уряд Азарова-Януковича заборгував Росії станом на сьогоднішній ранок суму в 1,8 мільярда доларів США. Ми зараз зобов'язані негайно отримувати кредити міжнародних фінансових організацій, для того щоб виплачувати борги по коштах, які були розкрадені, підкреслюю, розкрадені урядом Януковича-Азарова.</p>
<p>За останні 3 роки з фінансової системи України на офшорні рахунки була виведена загалом сума близько 70 мільярдів доларів США. Тепер зрозуміло, що виводилися кошти, які бралися як кредити під державні гарантії і грабувалися представниками попереднього уряду.</p>
<p>Окремо&nbsp; хочу зазначити питання податкової і митної політики. Основа – це жорстка боротьба з корупцією в податковій і митній сферах. Ми&nbsp; будемо призначати на посади&nbsp; керівника Державної податкової адміністрації і Державної митної служби виключно людей не з системи, які мають західне і європейське бачення, які здатні навести лад в системі.</p>
<p>Також одне з найбільш корупційних міністерств колишнього ряду, це Міністерство з доходів і зборів, повинно бути ліквідовано. Мінздох повинен здохнути. <i>&nbsp;(Оплески) </i></p>
<p>&nbsp;Саме тому, шановні народні депутати, ще раз хочу зазначити, що цей уряд буде приймати вкрай непопулярні рішення. Ці рішення не будуть мати широкої підтримки серед українців в короткостроковій перспективі. Я хочу бути чесний перед українським народом. У нас немає зараз коштів виплатити 12 мільярдів гривень&nbsp; по боргам, по судовим рішенням. У&nbsp; нас немає зараз можливості виплатити в повному обсязі соціальні пільги і субсидії. Казна пуста. Але у нас є можливість зробити все для стабілізації фінансової системи, для відновлення економічного росту, для наповнення бюджету, для війни з корупцією і для того,&nbsp; щоби в середньостроковій перспективі Україна повернулася до нормального економічного і політичного життя. Для&nbsp; цього новий уряд повинен негайно розпочати переговори з Міжнародним валютним&nbsp; фондом і прийняти всі рішення для отримання коштів Міжнародного валютного фонду, Європейських союзів і інших інституцій, які здатні допомогти сьогодні Україні.</p>
<p>Найбільш важливе питання, яке&nbsp; зараз турбує українців, - це безпека. Безпека на вулицях, безпека у власних оселях, безпека в школах, безпека у дитячих садках. Новий уряд всіма конституційними засобами і методами буде брати під контроль безпекову ситуацію в Україні. Кожен громадянин України повинен знати: нова якість української міліції, нові підходи гарантують безпеку кожній людині і громадянину.</p>
<p>Ми зобов'язані у короткотерміновий строк, негайно відновити патрулювання вулиць силами правопорядку. Ми зобов'язані негайно оголосити про те, що будь-хто, хто знаходиться на вулицях із зброєю, є ті люди, які переслідуються по закону. Безпека громадян – питання номер один. <i>(Оплески)</i></p>
<p>Окремо хочу зазначити про наші зовнішні стосунки. Ключовим завданням нового українського уряду є європейська інтеграція. Це безвізовий режим для українських громадян і це Угода з Європейським союзом. Угода про політичну, економічну асоціацію, Угода про повноцінну зону вільної торгівлі. Майбутнє України – в Європі. Іі Україна стане частиною Європейського Союзу. <i>(Оплески)</i></p>
<p>Шановні колеги, також хотів би&nbsp;&nbsp; звернутися до наших російських партнерів. І ще раз підкреслю, саме партнерів. Ми сподіваємося на те, що Російська Федерація, в першу чергу, не буде порушувати Будапештський меморандум, буде робити все для того, щоби ситуація в Україні була стабільна. Не буде ні за яких обставин підтримувати сепаратистів і тих колишніх високопосадовців України, проти яких порушені кримінальні справи про масові вбивства і злочини проти людяності. В першу чергу, я кажу про Віктора Януковича. <i>(Оплески) </i></p>
<p>&nbsp;Також ми звертаємося до наших російських партнерів. Ми повинні відбудувати новий стиль стосунків. Ті стосунки, коли Україна, яка рухається до Європейського Союзу, яка є європейською державою, є справжнім партнером,&nbsp; добрим сусідом і тією країною, яка бажає добра Росії і навпаки.</p>
<p>Ми звертаємося з тим, щоби Російська Федерація виконувала всі наші двосторонні і багатосторонні міжнародні зобов'язання. Ми звертаємося з тим, щоби Російська Федерація інвестувала в Україну. А те, що зараз український народ висловлює всецілу підтримку, в першу чергу, курсу на європейську інтеграцію, в другу чергу, добросусідським стосункам з усіма країнами, в тому числі і з Росією, це є свідченням волі українського&nbsp; парламенту, волі українського народу, який закріплений в рішеннях парламенту і українських законах. Росіяни, не воюйте з нами, ми з вами – друзі, ми з вами – партнери, ми з вами повинні йти разом! <i>(Оплески) </i></p>
<p>Що стосується найбільшої біди, яка є в Україні – це корупція. Це та корупція, яка розграбувала державу. Саме тому новий уряд і цей парламент повинен негайно прийняти рішення про створення Національного антикорупційного бюро. Ті, хто жили за народні гроші і живуть, ті, хто порушували закон, ті, хто брали хабарі, ті, хто збагачувались за рахунок українського народу, по-перше, повинні бути пролюстровані, по-друге. Повинні бути притягнені до кримінальної відповідальності чесним і справедливим судом. <i>Оплески)</i></p>
<p>Окремо по судовій системі. В програмі діяльності Кабінету Міністрів України, яку ми просимо затвердити, як надтерміновий документ, який дасть нам можливість проводити переговори з європейцями, з міжнародними фінансовими інститутами, з росіянами і з Сполученими Штатами Америки зазначено необхідність прийняття нових законів, які дадуть можливість створити в Україні незалежні суди. Ще раз підкреслюю, не залежні, які не залежать від волі Президента, від волі уряду, від волі членів парламенту, які залежать тільки від одного – від права і справедливості, від права і справедливості, якої вимагають мільйони українців. Українці повинні відчути, вони гідно мають право жити в своїй країні і український суд буде стояти на стороні закону і інтересів кожної людини. Це вимога Майдану і ця вимога буде зроблена. <i>(Оплески)</i></p>
<p>Також, шановні колеги, Україна стоїть на порозі президентських виборів. Тому завдання нового уряду – це проведення чесних…</p>
<p>&nbsp;</p>
<p>ГОЛОВУЮЧИЙ. Я прошу дати можливість завершити виступ.</p>
<p>&nbsp;</p>
<p>ЯЦЕНЮК А.П. Завдання нового уряду – це проведення чесних і прозорих виборів Президента України. Як і всі вибори вони будуть складні, але ми забезпечимо чесність і прозорість, ми забезпечимо політичну конкуренцію і ми забезпечимо те, щоб переміг той, кого обере український народ, і в Україні буде новий законно обраний Президент. <i>(Оплески) </i></p>
<p>Шановні народні депутати, щодо долі нового уряду. Відверто вам скажу про те, що, звичайно, це уряд політичних камікадзе, але можу вас запевнити в тому, все, що в наших силах, все, що можна тільки зробити для України, все буде зроблено.</p>
<p>Можу вас запевнити в тому, що цей уряд, не дивлячись на надскладні завдання і надскладну ситуацію, буде працювати на нашу єдність, на нашу стабільність, на мир і на злагоду в країні. Я офіційно заявляю про те, що я не збираюся балотуватися в Президенти і здаю мандат депутата Верховної Ради України. <i>(Оплески)</i></p>
<p>Шановні народні депутати України, уряд – це тільки орган, орган, який призначає парламент. А посади – це тільки можливості реалізації. Ми зможемо зробити і врятувати нашу країну тільки тоді, коли ми будемо всі вірити. Я вірю в те, що в нас є сили. Я вірю в те, що в нас є мудрість. Я вірю в те, що в нас є єдність. З нами Бог і Україна. Слава Україні! <i>(Оплески)</i></p>
<p>&nbsp;</p>
<p>ГОЛОВУЮЧИЙ. Давайте підтримаємо кандидата. <i>(Оплески)</i></p>
<p>Я прошу сідати. І зараз у нас є 10 хвилин для того, щоб задати питання кандидату на посаду Прем'єр-міністра. Я так бачу по настрою депутатів, що нема потреби задавати питання. Чітко були акценти всі розставлені.</p>
<p>&nbsp;<i>(Шум у залі) </i></p>
<p>&nbsp;Колеги, "УДАР" наполягає на питаннях. Включіть мікрофон народного депутата Розенка.</p>
<p>&nbsp;</p>
<p>14:14:43</p>
<p>РОЗЕНКО П.В.</p>
<p>Олександр Валентинович, не "УДАР" наполягає на запитаннях. Ми оголосили процедуру – 10 хвилин на запитання. Давайте зараз спокійно запишемося, 10 хвилин задамо запитання і спокійно призначимо Арсенія Петровича Прем'єр-міністром України. Ну, куди бігти? Я пропоную зараз записатися на запитання.</p>
<p>&nbsp;</p>
<p>ГОЛОВУЮЧИЙ. Шановні колеги, давайте не порушувати процедуру. Я думаю, що 10 хвилин Україна може ще почекати.</p>
<p>Будь ласка, запишіться на питання. Будь ласка, включіть мікрофон народного депутата Соболєва.</p>
<p>&nbsp;</p>
<p>14:15:33</p>
<p>СОБОЛЄВ С.В.</p>
<p>Прошу передати слово Катеринчуку.</p>
<p>&nbsp;</p>
<p>ГОЛОВУЮЧИЙ. Включіть мікрофон народного депутата Катеринчука.</p>
<p>&nbsp;</p>
<p>14:15:40</p>
<p>КАТЕРИНЧУК М.Д.</p>
<p>Микола Катеринчук, голова Європейської партії України, фракція "Батьківщина". Шановний Арсеній Петрович, в мене до вас питання щодо підписання Угоди про асоціацію. Як ви думаєте, в які терміни це можна буде зробити для того, щоб завдання Євромайдану і всіх, хто були, і всіх, хто загинули заради України в Європі, було виконано.</p>
<p>&nbsp;</p>
<p>ЯЦЕНЮК А.П. Шановний Миколо Дмитровичу! Завдання підписання угоди з Європейським Союзом є одним з ключових і є питанням номер один в програмі діяльності Кабінету Міністрів України.</p>
<p>Зараз нам необхідно провести термінові консультації з Європейським Союзом щодо підписання Угоди з Європейським Союзом, так як підписання угоди передбачає конституційну процедуру, так як підписання угоди передбачає суб’єктність, с ким підписується угода. Якщо Європейський Союз буде готовий підписувати угоду, ми готові підписувати угоду з Європейським Союзом. Це перше.</p>
<p>Друге. Що стосується того, чого очікує Україна. До угоди другим пунктом повинно бути введення безвізового режиму для громадян України. <i>(Оплески)</i> Це те, що громадяни негайно відчують.&nbsp;</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Сабій.</p>
<p>&nbsp;</p>
<p>14:17:30</p>
<p>САБІЙ І.М.</p>
<p>Прошу передати слово Олександру Мирному.</p>
<p>&nbsp;</p>
<p>ГОЛОВУЮЧИЙ. Включіть, будь ласка, мікрофон Олександра Мирного.</p>
<p>&nbsp;</p>
<p>14:17:37</p>
<p>МИРНИЙ О.Б.</p>
<p>Шановний Арсеній Петрович! Олександр Мирний, Всеукраїнське об'єднання "Свобода". Чи готові&nbsp; ви як Прем'єр-міністр України адекватно, підкреслюю, адекватно реагувати на ті події, які відбуваються зараз в Криму? І чи є план дій по стабілізації ситуації на валютному ринку? Дякую.</p>
<p>&nbsp;</p>
<p>ЯЦЕНЮК А.П. Щиро дякую вам, пане Олександре.</p>
<p>Ще раз про Крим. Будь-хто, хто пробує розколоти Україну, є тим, хто виступає проти українського народу і проти української держави. Зараз ідуть спроби того, щоби через політичні інтереси оголосити претензії на територіальну цілісність України.</p>
<p>Як кандидат на посаду Прем'єр-міністра&nbsp;&nbsp; України заявляю:&nbsp; Україна використає всі законні, конституційні методи для збереження&nbsp; територіальної цілісності держави. Крим є і був, і буде частиною України! <i>(Оплески)</i></p>
<p>&nbsp;Далекого 2001 року, перебуваючи на посаді міністра економіки Криму, хотів би&nbsp; зараз&nbsp; звернутися до кримчан…</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Будь ласка, дайте можливість завершити виступ.</p>
<p>&nbsp;</p>
<p>ЯЦЕНЮК А.П. Обратиться только с одним. Вы – украинцы,&nbsp; мы – украинцы,&nbsp; мы единый украинский народ, мы вместе победим. Наше единство – это залог успеха украинского государства. И мы будем вместе: Украина и Крым!&nbsp; <i>(Оплески)</i></p>
<p>&nbsp;Що стосується ваших питань по валютному ринку. Некоректно, коли&nbsp;&nbsp; Прем'єр-міністр, можливо, майбутній, буде коментувати те, що&nbsp;&nbsp; відбувається в Національному банку України.</p>
<p>Нагадаю, що відповідно до Закону&nbsp; України "Про Національний банк"&nbsp; центральний банк є незалежним органом.&nbsp; І втручання&nbsp; з боку уряду в діяльність Національного банку є незаконною.</p>
<p>Проте,&nbsp; скажу своє бачення. 2004 року як тоді виконувач обов'язки голови Національного банку&nbsp; України&nbsp; ми зіткнулися з тими самими проблемами, можливо, дещо меншими, але обсяг такий же, який є зараз&nbsp; в фінансовій системі країни.</p>
<p>Перша проблема – це критичне падіння золотовалютних резервів&nbsp; України. Друга проблема – це зняття депозитів громадянами.</p>
<p>Тоді в 2004 році, недивлячись на те, що курс виріс з 5 до 8, ми стабілізували курс і повернули його. І недивлячись на те, що мільярдні кошти йшли з банківської системи і виводились депозити, всі 14 на той час мільйонів вкладників, які були в банківській системі, всі зберегли свої вклади.</p>
<p>Що необхідно невідкладно зробити для стабілізації фінансової системи? Програма з Міжнародним валютним фондом. Як тільки буде підписана програма з МВФ, до золотовалютних резервів України надійдуть кошти, ми застабілізуємо ситуацію. Зараз, за останні два дні, за моєю інформацією, Національний банк не виходить з інтервенціями. Це означає, що ми зберігаємо кожен долар золотовалютних резервів саме в Національному банку. Зараз Національний банк вживає невідкладних заходів. І буде коректно, якщо з цього приводу буде виступати центральний банк, заспокоювати людей. Ми зробимо все для стабілізації фінансової системи, ми як майбутній уряд України. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, включіть мікрофон народного депутата Шульги.</p>
<p>&nbsp;</p>
<p>14:22:09</p>
<p>ШУЛЬГА В.П.</p>
<p>Володимир Шульга, "Батьківщина". Прошу передати слово Олександрі Кужель.</p>
<p>&nbsp;</p>
<p>ГОЛОВУЮЧИЙ. Прошу включити мікрофон Олександрі Кужель.</p>
<p>&nbsp;</p>
<p>14:22:16</p>
<p>КУЖЕЛЬ О.В.</p>
<p>Дякую. Арсеній Петрович, побажання, не питання. По-перше, всі документи, законопроекти, які буде готувати зараз новий уряд, зразу працювати з комітетами Верховної Ради і залучати громадськість галузеву, щоб ми зразу відпрацьовували разом програми і бистро проводили їх через Верховну Раду.</p>
<p>І друге. Пропоную звернутися до аудиторських компаній, щоб вони також, як адвокати, нам допомагали витягувати хлопців з тюрми, безкоштовно допомогли новому уряду провести аудит всіх міністерств державних закупівель. І ми тоді знайдемо кошти, і відкриємо ті кримінальні справи, які поможуть очиститися новій владі. Дякую вам. Бажаю успіхів.</p>
<p>&nbsp;</p>
<p>ЯЦЕНЮК А.П. Щиро дякую, Олександра Володимирівна, за цю пропозицію. І дозвольте звернутися до всіх депутатів Верховної Ради, дозвольте звернутися до громадських організацій, до всіх експертів, до всіх людей, кому не байдужа доля країни.</p>
<p>Цьому уряду буде надскладно, я прошу вашої підтримки.</p>
<p>Підтримки кожного, хто не байдужий, підтримки кожного, хто знає кращі рішення, підтримки в кожному рішенні, які дасть можливість політично і економічно стабілізувати державу.</p>
<p>Ви підняли надважливе питання – це питання, яке стосується державних закупівель. Одним із перших рішень нового уряду, яке прошу підтримки парламенту, – це внесення змін до Закону "Про державні закупівлі". Той рівень грабежу і корупції, який здійснювався при державних закупівлях, той рівень розкрадання державних коштів державними монополіями і її компаніями призвів до того, що ці державні монополії винні мільярди доларів кредитів, що ці державні монополії не мають чим сплачувати за газ і за енергоресурси, і що ці державні монополії стали предметом збагачення тих, хто керував міністерствами і хто керував державними монополіями. Тому антикорупційна політика і прозорість у сфері державних закупівель, запровадження, в першу чергу, європейських стандартів прозорості державних закупівель – це наше з вами спільне завдання.</p>
<p>Окремо також звертаюсь до кожного народного депутата. Будь-які факти у зловживанні, корупції, які є у вас на руках, негайно повідомляти персонально мене, у випадку призначення тих, хто відповідають за правоохоронну систему, це, в першу чергу, міністр внутрішніх справ. І буде введена посада Першого віце-прем'єр міністра України, який буде відповідальний за силовий і оборонний блок, для того, щоб кожен, хто ще не усвідомив, що Україна змінилась, українці добились змін, змін за чесну, прозору і некорупційну владу, знав, хто порушує принцип, той сидить в тюрмі, незалежно того, яку він партію і політичну силу представляє. <i>(Оплески)</i></p>
<p>&nbsp;</p>
<p>ГОЛОВУЮЧИЙ.&nbsp;&nbsp; Шановні колеги, час для запитань завершено, будь ласка, &nbsp;є необхідність, щоб були виступи від фракції зроблені? Немає необхідності.&nbsp; Наполягають. Добре.</p>
<p>Арсеній Петрович, я прошу вас сісти на своє місце, а депутатів записатися на виступи від фракцій. Будь ласка.</p>
<p>Будь ласка, від Партії регіонів хто буде&nbsp; виступати? Народний депутат Єфремов.</p>
<p>&nbsp;</p>
<p>14:26:44</p>
<p>ЄФРЕМОВ О.С.</p>
<p>Уважаемый Председательствующий! Уважаемые коллеги! Позиция фракции&nbsp; Партии регионов на сегодняшний день – помочь&nbsp; стабилизировать обстановку и не расшатать целостность государства.</p>
<p>Но на фоне последних событий новое руководство своей риторикой и продолжением своих действий допускает неисправимые ошибки и толкает на&nbsp; эскалацию обстановки. Насилие и разбой в городах регионов, нападение на&nbsp; депутатов-инакомыслящих стали обычным явлением.</p>
<p>Понятно, что новая власть не успевает, но не реагирует на факты нарушения прав человека. В Верховной Раде сразу же без всяких консультаций были приняты Закон о языках, это на вашей совести, где проигнорировали позицию половины населения Украины. Подготовлены проекты&nbsp; досрочного роспуска областных рад&nbsp; Юго-Восточных областей Украины и назначение губернаторов, которые будут как диктаторы без местных советов.</p>
<p>Нарушение Конституции происходит каждый день. Новая власть должна понимать, что, не учитывая и оскорбляя интересы большей части населения страны, толкает граждан к недоверию и заставляет самих защищать свои права. Все должны понимать, что продолжение этой ситуации приведет Украину к дальнейшей криминализации. Фракция Партии регионов прикладывает сегодня все усилия, чтобы избежать обострения обстановки, но без правильных решений со стороны новой власти это видится невозможным. На фоне распределения должностей нельзя забывать о главном – жизни и безопасности людей. Не принимайте поспешных решений, ограничивающих права граждан Украины, которые думают и говорят не так, как вы.</p>
<p>Предлагаю: создать согласительную комиссию для решения сегодняшних проблем с учетом интересов всего населения по ликвидации острых факторов. Спасибо за внимание. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Шановні колеги, зараз ми продовжимо виступи. Єдине, я дуже прошу, шановні колеги, щоб підчас виступів ми дуже коректно висловлювали позицію, яка б відповідала дійсності. Ми не приймали, Олександр Сергійович, новий Закон про мови, ми тільки скасували недолугий закон. І сьогодні за пропозицією Ірини Геращенко було зафіксоване протокольне доручення про створення міжфракційної групи разом з профільними комітетами, які відпрацюють новий збалансований Закон про мови, це перше. По-друге, Верховна Рада України працює виключно в межах Конституції і українського закону. А ми з вами повинні зараз затвердити уряд, який буде працювати на всю нашу країну і захищати всіх громадян України, незалежно від того, в якому регіоні вони живуть і працюють.</p>
<p>Я прошу до виступу... <i>(Шум у залі)</i> ...економічний... Друзі, давайте, я знову ж, Олександр Сергійович, по завершенню виступів – всі репліки... всі репліки – по завершенню виступів.</p>
<p>І так, шановні колеги, від&nbsp;депутатської групи "Економічний розвиток" хто буде виступати? Анатолій Кінах, народний депутат, будь ласка.</p>
<p>&nbsp;</p>
<p>14:31:03</p>
<p>КІНАХ А.К.</p>
<p>Шановні народні депутати, депутатська група "Економічний розвиток" однозначно підтримує життєву необхідність відновлення в стислі терміни ефективної, цілеспрямованої, на високих професійних державницьких засадах діяльності вищого виконавчого органу України – Кабінету Міністрів України.</p>
<p>Наші вимоги однозначні: кандидатури для призначення в Кабінет Міністрів України, незалежно від посади, повинні йти в уряд не заради особистої політичної кар'єри, тим більше власного збагачення, не повинні обслуговувати через урядові структури інтереси політико-фінансових груп і жорстка протидія корупції незалежно від прізвищ і того, хто делегував урядовця в Кабінет Міністрів України.</p>
<p>По-друге, ми вважаємо максимально важливим, щоб Кабінет Міністрів України відпрацював разом з нами тісну систему взаємодії з Кабінетом Міністрів України і Верховною Радою і рекомендуємо Кабінету Міністрів України відновити діяльність урядових комітетів, делегувати в урядові комітети фахівців, представників фракцій, груп, народних депутатів. Від цього робота уряду буде тільки більш прозорою, більш системною і професійною.</p>
<p>Необхідно однозначно переглядати Державний бюджет 2014 року, особливо з точки зору концентрації ресурсів по пріоритетах. Однозначно забезпечення соціальних виплат і наведення жорсткого порядку в безпрецедентних діях, які відносяться до державних закупівель в контексті неприпустимості корупційних дій.</p>
<p>Ми не розуміємо, коли уряд і Національний банк працюють в різній площині. Курс національної грошової одиниці – гривні – це інтегральний результат стану української економіки. Тому першочерговий крок новопризначеного Кабінету Міністрів – це ствердження, розробка, виконання спільної з Національним банком і Верховною Радою там, де необхідно, програми стабілізації фінансової системи, відновлення довіри до банків,&nbsp; захист фінансових прав українських громадян. Відновлення кредитування&nbsp; реального сектору. І інтеграційні процеси. Безумовно, євроінтеграція України – це незворотній процес, але ми повинні робити все, щоб інтеграція давала&nbsp; можливість зміцнюватися Україні як потужній конкурентоздатній державі, з наукоємною високотехнічною промисловістю. Тому програма вільної торгівлі, асоційованого членства повинна враховувати всі напрямки модернізації економіки України, захисту внутрішнього ринку. І таким чином є шанс, щоб Україна займала гідне місце в світі, в чому у нас немає сумнівів. Дякую за увагу.</p>
<p>&nbsp;</p>
<p>ГОЛОВУЮЧИЙ. Від групи "Суверенна європейська держава" Олександр Зарубінський… Олег Зарубінський, вибачаюсь.</p>
<p>&nbsp;</p>
<p>14:34:23</p>
<p>ЗАРУБІНСЬКИЙ О.О.</p>
<p>Прошу передати слово Ігорю Єремеєву.</p>
<p>&nbsp;</p>
<p>ГОЛОВУЮЧИЙ. Будь ласка.</p>
<p>&nbsp;&nbsp;&nbsp;&nbsp;</p>
<p>14:34:38</p>
<p>ЄРЕМЕЄВ І.М.</p>
<p>Шановний головуючий! Шановні народні депутати, український народе! У листопаді минулого року Україна мала історичний шанс – укласти договір про Асоціацією з Європою. Це б визначало вектор сталого європейського розвитку країни. Але диктаторський же режим зухвало і підступно вкрав у нашої держави цей шанс, а в українського народу – надію жити в європейській країні.</p>
<p>Протягом 84 днів&nbsp; український народ в жорстокому протистоянні ціною людських&nbsp; життів по суті вдруге виборов незалежність України і фактично вирвав її з лап режиму. Ціна перемоги занадто страшна – людські життя, життя найкращих представників української нації. Народ довів, що є єдиним носієм влади і дав політикам історичну можливість здобути, насправді збудувати цивілізовану країну.</p>
<p>Вчора на Народному віче було узгоджено склад уряду народної довіри. Ми, позафракційні народні депутати, об'єднались в депутатську групу "Суверенна європейська держава".&nbsp;</p>
<p>Наша депутатська група підтверджує свою участь у коаліції. Ми готові працювати і робити все для того, щоб держава була не тільки географічно, а і фактично у Європейському Союзі.</p>
<p>Ми усвідомлюємо всю глибину економічної&nbsp; і політичної кризи і готові допомагати новому уряду, і долати, розуміючи відповідальність перед українським народом. Ми ще раз підкреслюємо і наголошуємо: склад уряду має визначити народ. І жодних квот. На таких умовах ми увійшли в коаліцію. Ми стоїмо на тому, що Верховна Рада приймала лише закони в інтересах народу, робила це виключно у легітимний спосіб.</p>
<p>Ми виступаємо за докорінне реформування усієї структури державної влади, реалізацію процесу європейської інтеграції України, детінізацію економіки, запровадження європейських стандартів життя. Ми будемо керуватись виключно інтересами України та українського народу, який довів усьому світу єдність, мужність, готовність будувати розвинуту європейську державу. Дякую за увагу.</p>
<p>&nbsp;</p>
<p>ГОЛОВУЮЧИЙ. Від фракції "Батьківщина" хто буде виступати? Народний депутат Парубій, будь ласка.</p>
<p>&nbsp;</p>
<p>14:37:16</p>
<p>ПАРУБІЙ А.В.</p>
<p>Українці, ми пережили кілька місяців дуже відповідальних для України, дуже відповідальних для майбутнього нашої держави. Ми змогли добитися величезних змін у країні, величезного перезавантаження у нашій державі. Але тим не менше зараз ми маємо стверджувати, що небезпека для України, для української держави продовжується. І ці події, які відбуваються у Криму, ми маємо це визнати, це сценарій, який реалізовується в столиці іншої держави, в Росії, кремлівськими політиками для того, щоб тут в Україні спровокувати сепаратизм, для того, щоб тут в Україні спровокувати&nbsp; громадянське протистояння.</p>
<p>І ці виклики, які сьогодні стоять перед Україною,&nbsp; вони є не менш важливі, ніж ті, які стояли місяць і два тому. Хоча я переконаний, спецслужби іноземні, російські спецслужби впливали і намагались впливати на Україну весь той час.</p>
<p>Тому перед нами сьогодні стоїть знов важливий, відповідальний виклик. Нам дуже важливо в короткий період часу,&nbsp; перезавантажуючи владу, обрати легітимний майданчик, який би міг приймати швидкі і ефективні рішення. Для України сьогодні вкрай важливо: чим швидше затвердити український уряд, чим швидше затвердити міністра оборони і усіх інших&nbsp; силовиків, щоб вони могли швидко і ефективно приймати дії по тих загрозах, які є, в тому числі і в Криму.</p>
<p>Сьогодні питання&nbsp; створення уряду стало питанням національної безпеки і оборони. Тому в цей період ми повинні забути про всі протистояння. Ми повинні забути про всі чвари, які могли бути між нами ще вчора і позавчора. Усі, хто дбає за українську державність, усі, кому болить майбутнє нашої держави, зараз повинні об'єднатись і залишити на потім наші партійні дискусії чи політичні протистояння. Сьогодні ми повинні твердо зробити крок вперед по вирішенню кризи&nbsp; в Україні. І цей крок у великій мірі залежить від того, наскільки ми швидко і ефективно зможемо призначити уряд, і зможемо&nbsp; призначити силових міністрів. Тому я закликаю усіх, не відтягуючи, провести голосування, підтримати наших урядовців. Чим швидше ми зможемо затвердити уряд, тим швидше ми зможемо приступити до виконання кризи як економічної, так і кризи в питаннях національної безпеки в Україні. Закликаю всіх до швидкої роботи. Слава Україні!</p>
<p>&nbsp;</p>
<p>ГОЛОВУЮЧИЙ. Від фракції "УДАР" хто готовий виступити? Будь ласка, Віталій Кличко.</p>
<p>&nbsp;</p>
<p>14:40:21</p>
<p>КЛИЧКО В.В.</p>
<p>Шановні громадяни, шановні колеги, сьогодні ми повинні утворити нову виконавчу владу, а в країні ухвалити новий склад уряду. Ми всі розуміємо, що необхідно терміново наводили лад в країні, повертати країну до мирного життя, починаючи реформи, яких чекають люди. Для цього всім нам зрозуміло: нам потрібно відповідальна влада. Вона повинна виправдати довіру людей і Майдану, і ні в якому разі не повторити помилок минулого уряду.</p>
<p>Економічна ситуація сьогодні дуже складна, соціальна також. Захід обещает допомогу на реформування країни. Але ми теж можемо зробити щось для досягнення цієї мети, повернути кошти вкрадені у українців.</p>
<p>Вважаю, що необхідно звернутись до Європи, до Сполучених Штатів щодо замороження рахунків Януковича та його близького оточення, його родини та людей, які співпрацювали з ним, повернути гроші в Україну, тому що це вкрадені гроші. І це буде по-державницькі, і це буде, перш за все, справедливо.</p>
<p>Шановні колеги, ми сподіваємось, що новий уряд почне процеси реформи, забезпечить також чесне та прозоре проведення демократичних виборів, виборів Президента. Але я впевнений, що нам потрібно зробити повну люстрацію влади, провівши також дострокові парламентські вибори. Це буде правильно. Про це ми вже давно говорили і цього вимагають люди.</p>
<p>І останнє. Не можна сьогодні допустити дестабілізації ситуації в Криму. Роками влада не розв'язувала проблеми автономії, а сьогодні там роздмухують протистояння і це може погано закінчитися. Я впевнений в тому, що всі це розуміють. Нам треба терміново законодавчо гарантувати реальні права автономії та ефективну програму розвитку Криму, ефективну програму розвитку туристичної інфраструктури. Крим теж постраждав від влади Януковича і чекає на зміни.</p>
<p>Давайте будемо послідовними. Будемо відповідальними перед суспільством, перед тими, хто боровся за зміну влади, за оновлення влади. Люди чекають цього і від нас з вами…</p>
<p>&nbsp;</p>
<p>ГОЛОВУЮЧИЙ. Дайте можливість завершити виступ.</p>
<p>&nbsp;</p>
<p>КЛИЧКО В.В. Люди боролися за зміну влади, за чесну, прозору, люди боролися за справедливість, і від нас, парламентарії, багато залежить. Дякую за увагу. Слава Україні! <i>(Оплески)</i></p>
<p>&nbsp;</p>
<p>ГОЛОВУЮЧИЙ. Будь ласка, Олег Тягнибок.</p>
<p>&nbsp;</p>
<p>14:44:04</p>
<p>ТЯГНИБОК О.Я.</p>
<p>Шановне товариство, сьогодні надзвичайно важливий момент, тому що поборений диктаторський режим і зараз потрібно поділяти відповідальність за нову владу. Фракція Всеукраїнського об'єднання "Свобода" увійшла в нову коаліцію і готова поділяти цю відповідальність.</p>
<p>Але зараз я би хотів в першу чергу звернутися до усіх українців, до всього українського народу. Усі ті, хто хотів іншого життя, усі ті, хто прагнув реальних, конкретних, рішучих і швидких змін повинні так само зараз поділяти разом з нами усіма відповідальність за розбудову нової європейської, правової, справедливої держави.</p>
<p>Знаєте, колись українська нація у випадку, якщо десь в селі в когось чи в місті згоріла хата чи була якась проблема, мала вихід&nbsp;&nbsp; тої ситуації. Тоді громада організовувала толоку і всі разом не залишали в біді того, в кого виникла ця проблема. Всі разом приходили і відбудовували цю хату.</p>
<p>Точно так само нам зараз треба робити. Держава знаходиться в складній економічні ситуації. Перед загрозою ми стоїмо військової, можливо, інтервенції зі сторони Кремля. Ми сьогодні живемо в державі, де принижена була національна гідність і гордість. Все це потрібно відродити, товариство. Відродити інший дух української держави. І це ми можемо зробити тільки через спільне повернення відповідальності.</p>
<p>Новий уряд мав би зайнятися очищенням влади, проведенням люстрації. Новий уряд мав би негайно контактувати з нашими західними партнерами, гарантами державної незалежності і територіальної цілісності України і економічної стабільності. Нам потрібно стабілізувати гривню. Нам потрібно ухвалювати закон про повернення вкрадених коштів і майна з-за кордону. Нам потрібно відновлювати оцей дух, дух відчуття гордості і гідності за свою державу.</p>
<p>Повірте, якщо ми будемо мати підтримку людей, якщо люди будуть розуміти, що треба підтримувати нову владу, то ми дуже швидко зможемо змінити ситуації в українській державі. Якщо такої підтримки не буде – владі буде дуже складно.</p>
<p>Через то, шановне товариство, найважніше сьогодні – це бути усім разом. Найважніше – зберегти територіальну цілісність. Найважніше, щоб була віра, спільна&nbsp; віра наша в то, що ми тільки разом зможемо спільно побудувати велику, могутню державу, де буде і національна справедливість, і соціальна солідарність. Державу, де буде кожен відчувати себе вільно. Державу, де ми усі українці будемо господарями на цій землі. І таким, сподіваюся, буде уряд, цей, за який ми зараз проголосуємо, який мав би при підтримці людей… <i>(Оплески)</i></p>
<p>&nbsp;</p>
<p>ГОЛОВУЮЧИЙ. Шановні колеги, на виступи у нас вичерпано час. Можемо приступити до голосування?</p>
<p>Я прошу, шановні народні депутати…</p>
<p>Комуністи наполягають на виступі. Адаме Івановичу, я прошу дуже коротко.&nbsp;</p>
<p>&nbsp;</p>
<p>14:47:38</p>
<p>МАРТИНЮК А.І.</p>
<p>Шановні колеги, особливо та невелика група людей, яка в цьому залі затверджує десятого чи двадцятого Прем'єр-міністра! Ті, хто нас слухають сьогодні, кажуть: які вони молодці, як вони все правильно і&nbsp; вірно говорять. Але, на превеликий жаль, за межами цієї зали зовсім інша ситуація.</p>
<p>Зранку я говорив і просив: припиніть свавілля. На превеликий жаль, воно не припиняється, а навпаки загострюється. А в цій залі знаходяться всі політичні сили, які можуть, мають і повинні, і зобов’язані впливати на те, щоб людей не нищили, не громили приміщення, не палили, щоб була дійсно влада, яку буде підтримувати весь український народ. Ми з вами свідомі того, що Україна, на жаль, не єдина складова. Вона ділиться приблизно навпіл. І завдання будь-якої влади, втому числі тої влади, що сьогодні стає на ноги, зробити дійсно так, як попередні виступаючі говорили, щоб її підтримував весь народ України. А для того, щоб підтримував, нам потрібно не тільки політика і політизація, давайте приймемо, ми ж говоримо, давайте приймемо те, за що нам спасибі скажуть усі, – і пенсійна, й медична, і інші реформи.</p>
<p>І ще одне.&nbsp; Ми вже говорили про те, я&nbsp; ще раз наголошую, фракція комуністів знаходиться в опозиції, кадрові питання ви будете вирішувати самі. Єдине прохання. Заспокойте суспільство&nbsp; і зробіть хоча б&nbsp; 25 відсотків того,&nbsp; що тут було абсолютно правильно сказано. <i>(Оплески)</i></p>
<p>&nbsp;</p>
<p>ГОЛОВУЮЧИЙ.&nbsp;&nbsp; Дякую.&nbsp;</p>
<p>Шановні народні депутати, я нагадаю,&nbsp; що рішення про призначення&nbsp; Прем'єр-міністра&nbsp; України&nbsp; приймається&nbsp; Верховною Радою&nbsp; відкритим голосуванням. І Прем'єр вважається обраним, коли за таке рішення проголосували більшість народних&nbsp; депутатів&nbsp;&nbsp; України.</p>
<p>Шановні народні депутати,&nbsp; увага! Відповідно до статті&nbsp; 85 та 114&nbsp; Конституції&nbsp; України на голосування ставиться проект Постанови&nbsp; (реєстраційний номер 4302) про призначення Арсенія Петровича Яценюка&nbsp; Прем'єр-міністром&nbsp; України.</p>
<p>Прошу включити систему "Рада" і визначитись шляхом голосування.</p>
<p>&nbsp;</p>
<p>14:50:41</p>
<p>За-371</p>
<p><i>(Оплески) </i></p>
<p>371 голос – це рекордна кількість голосів, яку парламент віддав за&nbsp; Прем'єр-міністра.&nbsp; Вітаємо, Арсенію Петровичу! <i>(Оплески)</i></p>
<p>Шановні народні депутати, в вашій присутності я підписую Постанову Верховної Ради&nbsp; України&nbsp; "Про призначення Яценюка Арсенія Петровича&nbsp; Прем'єр-міністром&nbsp; України".&nbsp;&nbsp; І прошу його зайняти місце в урядовій ложі.</p>
<p>Шановні колеги, для того, щоб ні в кого не було ніяких питань, я нагадаю, що ми з вами звільнили не всіх екс-урядовців, які відповідальні за ту катастрофу, що відбувається в країні.</p>
<p>Я прошу включити до порядку денного Постанову № 4300 "Про звільнення з посад членів Кабінету Міністрів України". Прошу включити&nbsp;&nbsp; до порядку денного цю постанову. Включіть систему "Рада" для голосування.</p>
<p>&nbsp;</p>
<p>14:52:18</p>
<p>За-362</p>
<p>Рішення прийнято.</p>
<p>Я оголошу зміст цієї постанови,</p>
<p>Постанова Верховної Ради України "Про звільнення з посад членів Кабінету Міністрів України".</p>
<p>&nbsp;Верховна Рада України постановляє: у зв'язку з формуванням персонального складу Кабінету Міністрів України звільнити Арбузова Сергія Геннадійовича з посади Першого віце-прем'єр-міністра; Бойка Юрія Анатолійовича з посади віце-прем'єр-міністра України; Вілкова Олександра Юрійовича з посади віце-прем'єр-міністра України; Грищенка Костянтина Івановича з посади віце-прем'єр-міністра України; Присяжнюка Миколу Володимировича з посади міністра аграрної політики та продовольства України;&nbsp; Захарченка Віталія Юрійовича з посади міністра внутрішніх справ України; Клименка Олександра Вікторовича з посади міністра доходів і зборів України; Проскурякова Олега Альбертовича з посади міністра екології та природних ресурсів України; Прасолова Ігоря Миколайовича з посади міністра економічного розвитку і торгівлі України; Ставицького Едуарда Анатолійовича з посади міністра енергетики та вугільної промисловості України; Кожару Леоніда Олександровича. Наскільки я пам'ятаю, ми вже його звільняли. Так чи ні? Давайте… З посади міністра закордонних справ України. Козака Володимира Васильовича з посади міністра інфраструктури України; Новохатька Леоніда Михайловича з посади міністра культури України; Сафіулліна Равіля Сафовича з посади міністра молоді та спорту України; Лєбєдєва ми звільняли, наскільки я пам'ятаю, вже з посади міністра оборони України. Табачника Дмитра звільняли, не будемо повторюватися. Богатирьову Раїсу Василівну ми звільнили вже з посади міністра охорони. Коровенка Михайла Костянтиновича з посади міністра промисловості України; Темника Геннадія Павловича з посади міністра регіонального розвитку будівництва та житлово-комунального господарства України; Колобова Юрія Володимировича з посади міністра фінансів; Лукаш Олену Леонідівну з посади міністра юстиції України; Королевську Наталію Юріївну ми вже звільнили з посади міністра соціальної політики. Новохатька ми також звільнили.</p>
<p>Шановні колеги, я прошу без обговорення давайте проголосуємо, щоб ми цю постанову з вами прийняли. Прошу проголосувати&nbsp;ad сok, щоб ця постанова&nbsp; &nbsp;&nbsp;&nbsp;&nbsp;&nbsp;&nbsp;&nbsp;&nbsp; приймалась без обговорення. Прошу проголосувати.</p>
<p>&nbsp;</p>
<p>14:55:02</p>
<p>За-334</p>
<p>Рішення прийнято.</p>
<p>Прошу, шановні колеги, визначитись щодо підтримки цієї постанови, прийнявши її за основу і в цілому шляхом голосування. Прошу включити систему "Рада".</p>
<p>&nbsp;</p>
<p>14:55:31</p>
<p>За-358</p>
<p>Рішення прийнято.</p>
<p>Шановні колеги, дозвольте запропонувати наступну процедуру розгляду цього важливого питання, а ми говоримо зараз про найважливіше питання сьогодення – це формування Кабінету Міністрів.</p>
<p>Є пропозиція&nbsp;&nbsp; надати слово Прем'єр-міністру України Арсенію Петровичу Яценюку для того, щоб він вніс пропозиції щодо складу нового українського уряду.</p>
<p>Є пропозиція не обговорювати це питання, немає заперечень? У вас є зауваження по процедурі, будь ласка.</p>
<p>&nbsp;</p>
<p>14:56:13</p>
<p>ШУФРИЧ Н.І.</p>
<p>Дякую. Шановний головуючий, шановні колеги! Фракція Партії регіонів висловила свою позицію щодо забезпечення стабільності і надання реальної можливості для роботи нової влади заради того, щоб вона взяла на себе і відповідальність, яку фактично взяла з суботи 22 лютого. Але&nbsp; прізвища кандидатів на відповідальні пости міністрів стали нам відомі тільки зараз. Ми просимо певний час, щоб наша фракція могла обговорити відповідні кандидатури, хоча би 15-20 хвилин, щоб ми могли прийняти участь в голосуванні. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Шановні колеги, я би просив Арсенія Петровича Яценюка достатньо аргументовано представники кожного кандидата,&nbsp;Якраз,&nbsp; я думаю, це&nbsp; буде і можливість вислухати аргументацію чому саме цей кандидат вноситься на цю посаду, і протягом цього часу, шановні колеги, з фракції Регіонів зможуть визначитися обговоривши ці кандидатури.</p>
<p>Шановні колеги, я надаю слово Прем'єр-міністру України&nbsp;&nbsp; Арсенію Петровичу Яценюку. Будь ласка, Арсеній Петрович.</p>
<p>&nbsp;</p>
<p>ЯЦЕНЮК А.П. Пане Голово! Шановні народні депутати України! Пропозиції по складу Кабінету Міністрів формувалися так, як не формувалися ніколи в історії України.</p>
<p>Але я хотів би розпочати з того, чому взагалі відбувається голосування&nbsp; зараз за новий склад Кабінету Міністрів України, і хто зробив те, що в Україні змінилась влада. Це зробила та "Небесна Сотня" і мільйони людей, які вийшли на Майдан і вибороли&nbsp; свою свободу.</p>
<p>Я прошу вас оголосити хвилину мовчання по загиблим на Майдані, по "Небесній Сотні".&nbsp;</p>
<p><i>(Хвилина мовчання)</i></p>
<p>Дякую. Всіх загиблих, ми всіх вшанували, так, всіх.</p>
<p>Шановні народні депутати України! Формування цього складу Кабінету Міністрів, дійсно, було непросте. Фактично це&nbsp; склад Кабінету Міністрів, який об'єднує в собі вимоги людей, вимоги Майдану і підтримку політичних сил, які зараз сформували&nbsp; коаліцію.</p>
<p>Дозвольте внести на розгляд Верховної Ради України пропозиції щодо персонального складу Кабінету Міністрів України.</p>
<p>&nbsp;Перший віце-прем'єр-міністр України Ярема Віталій Григорович. <i>(Оплески)</i> Тисячу... Віталію Григоровичу, займіть, будь ласка, своє місце. Після голосування – правильно, підтримується.</p>
<p>Ярема Віталій Григорович, 1963 року народження, народний депутат України, член Комітету з питань боротьби з корупцією і організованою злочинністю, генерал, колишній начальник міліції міста Києва. З високою репутацією, неймовірні організаційні здібності, високою довірою правоохоронного складу. Генерал Ярема як Перший віце-прем'єр міністр України буде відповідати в уряді за правоохоронний і силовий блок і буде правою рукою Прем'єр-міністра.</p>
<p>Сич Олександр Максимович –&nbsp; віце-прем'єр міністр України. <i>(Оплески)</i> &nbsp;1964 року народження, народний депутату, перший заступник голови Комітету з питань науки і освіти, попрацював в органах місцевого самоврядування, має великий досвід, має великі знання, і він буде віце-прем'єр-міністром України. <i>(Оплески) </i></p>
<p>Гройсман Володимир Борисович пропонується на посаду віце-прем'єр міністра, міністр регіонального розвитку, будівництва та житлово-комунального господарства.&nbsp;Володимир Борисович, 1978 року народження. Міський голова Вінниці, який на виборах мера міста Вінниці отримав найвищій результат підтримки в Україні і який провів такі реформи місцевого самоврядування в Україні, які повинні бути проведені по всій державі. Він є взірцевим мером в Україні, і ми переконані, що Володимир Гройсман зробить все &nbsp;для реального самоврядування, яке повинно відповідати Європейській хартії, щоб воно відбулося в Україні. <i>(Оплески)</i></p>
<p>Остап Михайлович Семерак – Міністр Кабінету Міністрів України. 1972 року народження, народний депутат України шостого скликання, керівник проекту Українського фонду підтримки реформ. Це та людина, яка ще два роки тому оголосила боротьбу з корупцією в Україні, і саме він виявив ту корупцію в енергетичному секторі, яка відбувалася при закупівлі "вишок". Це був він, він знає, як працювати, він відповідальний, він порядний, і тому є пропозиція його підтримати. <i>(Оплески)</i></p>
<p>&nbsp;Мусій Олег Степанович – міністр охорони здоров'я. <i>(Оплески)</i></p>
<p>&nbsp;Ця людина не потребує представлення. 90 днів і ночей він витягував поранених, він рятував людей, він очолював медичну службу на Майдані. Він 1965 року народження, лікар, президент Всеукраїнського лікарського товариства, віце-президент Світової федерації українських лікарських товариств. Він очолював службу, він врятував тисячі людей. <i>(Оплески)</i></p>
<p>&nbsp;Аваков Арсен Борисович – міністр внутрішніх справ України. 1964 року народження, народний депутат України, колишній голова адміністрації Харківської області. Має дуже значний досвід. І перед ним стоять дуже складні завдання нової української міліції, яка забезпечує забезпеку українським громадянам.</p>
<p>Бурбак Максим Юрійович – міністр інфраструктури. 1976 року народження, член Комітету з питань податкової та митної політики.</p>
<p>Шлапак Олександр Віталійович. Перед ним надскладні завдання, міністр фінансів України.&nbsp;Ця людина має неймовірний досвід в системі органів державної влади. В першу чергу, Олексадр Шлапак був міністром економіки України, заступником голови Національного банку України, головою Державного казначейства України. Прошу підтримати на міністра фінансів. <i>&nbsp;(Оплески) </i></p>
<p>&nbsp;Пропонується на посаду міністра соціальної політики Денісову Людмилу Леонтіївну. Член Комітету з питань соціальної політики та праці Людмила Денісова колишній міністр соціальної політики, зараз на її плечі впаде неймовірний тягар: це заробітні плати, це пенсії, це соціальні виплаті при пустій казні. Вона буде потребувати, як і весь склад уряду, вашої підтримки.</p>
<p>Петренко Павло Дмитрович – міністр юстиції України. <i>&nbsp;(Оплески) </i>&nbsp;Це не просто народний депутат України, це не просто член Комітету з питань верховенства права та правосуддя, це людина, яка днями і ночами витягувала людей з казематів; людина, яка днями і ночами ходила по&nbsp; судах і робила все для того, щоб тисячі українців вийшли на свободу. І ви зробили цю свободу. Зараз треба робити для мільйонів. <i>&nbsp;(Оплески) </i></p>
<p>&nbsp;Ніщук Євген Миколайович. <i>&nbsp;(Оплески)</i> Євген Ніщук…</p>
<p><i>&nbsp;(Бурхливі оплески)</i></p>
<p>Євген Нищук не потребує представлення. Міністр культури України.</p>
<p><a href="http://w1.c1.rada.gov.ua/pls/zweb2/webproc4_2?pf3516=1972&skl=8" target=_blank>1972</a> року народження, український актор театру та кіно, заслужений артист України. <i>(Оплески)</i></p>
<p>На посаду міністра економічного розвитку і торгівлі пропонується Шеремета Павло Михайлович. 1971 року народження, засновник Києво-Могилянської бізнес школи, президент Київської школи економіки. Перед ним стоять економічні виклики. У нього західні європейські стандарти, і ми маємо дуже великі сподівання на нового міністра економічного розвитку і торгівлі. Прошу підтримати. <i>(Оплески)</i></p>
<p>Міністр аграрної політики та продовольства – Швайка Ігор Олександрович. Народний депутат України, член Комітету з питань регламенту депутатської етики та забезпечення діяльності. Просимо підтримати. <i>(Оплески)</i></p>
<p>Міністр екології та природних ресурсів – Мохник Андрій Володимирович. Народний депутат України, член Комітету з питань правової політики. Просимо підтримати. <i>(Оплески)</i></p>
<p>Міністр молоді та спорту – Булатов Дмитро Сергійович. 1978 року народження, український громадський активіст, голова&nbsp; правління громадської організації "Соціально відповідальне суспільство", лідер Автомайдану. Лідер Автомайдану повинен стати лідером української молоді. <i>(Оплески)</i></p>
<p>Міністр енергетики та вугільної промисловості – Продан Юрій Васильович.&nbsp;1959 року народження. Колишній &nbsp;міністр палива та енергетики з 2007 по 2010 рік, заслужений енергетик України. Перед ним стоїть завдання адаптації української енергетичної системи до вимог Європейської хартії Третього енергетичного пакету і взагалі – врятувати енергетичну безпеку України.&nbsp; Прошу підтримати. <i>(Оплески)</i></p>
<p>І одна з найбільш важливих галузей, те, що потребує реформи і допомоги, це є найвищий капітал України – це знання. Без освіти і знань нам буде неможливо забезпечити майбутнє країни. Це наші діти, це наше майбутнє, це високі стандарти і якість української освіти. Тому людина, яка відповідальна за найвищий і найважливіший капітал в Україні, за знання.</p>
<p>Міністр освіти і науки України – Квіт Сергій Миронович. 1965 року народження, президент Національного університету Києво-Могилянська академія. Прошу підтримати. <i>(Оплески)</i></p>
<p>Пане голово, доповідь завершив.</p>
<p>&nbsp;</p>
<p>ГОЛОВУЮЧИЙ. Дякую. Шановні колеги, шановні народні депутати, ви заслухали представлення Прем'єр-міністром складу наступного майбутнього уряду. Ви почули&nbsp; коротку інформацію про кожного з кандидатів на посаду міністрів нового уряду. Іі ви бачите, що більшість з кандидатів не належить до жодної політичної партії, а є саме, як і всі інші, що належать до цих партій фахівцями здатними працювати в екстремальних умовах і виконувати чесно, гідно свої обов'язки.</p>
<p>Відповідно до статей 85 та 114 Конституції України на голосування ставиться пропозиція про призначення членів Кабінету Міністрів за списком запропонованим Прем'єр-міністром України (це постанова № 4305). Прошу, шановні колеги, визначатись щодо цієї постанови шляхом голосування. Прошу включити систему "Рада".</p>
<p>&nbsp;</p>
<p>15:11:42</p>
<p>За-331</p>
<p>Рішення прийнято. Україна має новий уряд! <i>(Оплески)</i></p>
<p>Шановні народні депутати, побажаємо новому уряду гідно виконати свій обов'язок. Але ми ще неповністю завершили формування уряду. Шановні колеги, я прошу, давайте завершимо формування уряду, і потім я дам можливість задати питання або прокоментувати ці події.</p>
<p>Шановні народні депутати, відповідно до статей 85, 106 та 114 Конституції України міністр оборони України і міністр закордонних справ України призначається Верховною Радою за поданням Президента України. Мною як виконуючого обов'язки Президента відповідно до цих статей Конституції внесене подання (увага!) на призначення… Я прошу, колеги, давайте завершимо роботу, а потім уряд попрацює разом з народними депутатами. Прошу сідати на свої місця, завершимо роботу, виконаємо наш обов'язок.</p>
<p>Ще раз&nbsp;повторюю, що відповідно до статей 85, 106, 114 Конституції України мною було внесено подання на призначення міністром оборони України адмірала Ігоря Тенюха. <i>(Оплески)</i> Людину, яка все життя присвятила Збройним Силам, яка формувала Збройні Сили України.</p>
<p>Окрім того, внесена пропозиція, подання на призначення міністром закордонних справ України Андрія Дещицю. <i>(Оплески) </i>Людину, яка під час повної деморалізації Міністерства закордонних справ взяла на себе відповідальність, організувавши і скерувавши до роботи колектив міністерства.</p>
<p>Шановні колеги, ми можемо ставити ці кандидатури на голосування? Можемо. Я прошу за кожну кандидатуру, щоб ми проголосували окремо.</p>
<p>Вноситься постанова (4303) щодо призначення (колеги, я все скажу) виконуючим обов'язки міністра закордонних справ Андрія Богдановича Дещицю. Прошу підтримати постанову № 4303 шляхом голосування.</p>
<p>Включіть, будь ласка, систему "Рада". Прошу визначитись народних депутатів.</p>
<p>&nbsp;</p>
<p>15:15:13</p>
<p>За-322</p>
<p>Рішення прийнято.</p>
<p>Вітаємо міністра закордонних справ.</p>
<p>Вноситься на ваш розгляд постанова (4304)&nbsp; щодо призначення Ігоря Тенюха виконуючим обов'язки міністра оборони.</p>
<p>Шановні колеги, прошу підтримати цю постанову і визначитись шляхом голосування.</p>
<p>Прошу включити систему "Рада".</p>
<p>&nbsp;</p>
<p>15:15:50</p>
<p>За-326</p>
<p>Рішення прийнято.</p>
<p>Вітаємо виконуючого обов'язки міністра оборони. <i>(Оплески)</i></p>
<p>&nbsp;Шановні колеги, ми з вами сформували уряд. Я би просив, щоб зараз урядовці зачитали і прийняли Присягу.</p>
<p>Будь ласка, Прем'єр-міністр Арсеній Петрович Яценюк.</p>
<p>&nbsp;</p>
<p>ЯЦЕНЮК А.П. Присяга члена Кабінету Міністрів&nbsp; України: "Усвідомлюючи високу відповідальність члена Кабінету Міністрів&nbsp; України, урочисто присягаю на вірність українському народові. Зобов'язуюся додержуватися Конституції України та законів України. Зміцнювати суверенітет і незалежність України. Обстоювати права і свободи людини та громадянина. Дбати про добробут українського народу,&nbsp; сталий, демократичний розвиток суспільства".</p>
<p>&nbsp;Слава Україні! <i>(Оплески)</i></p>
<p>&nbsp;</p>
<p>ГОЛОВУЮЧИЙ. Шановні колеги, кожний урядовець виходить і зачитує Присягу або все ж таки ми доручимо підписати? Кожний?</p>
<p>Шановні колеги, я переконаний, що кожний з них виконає Присягаю і повинен зараз її підписати. Будь ласка, кожний урядовець підписує Присягу.</p>
<p>А я прошу Арсенія Петровича Яценюка вийти на парламентську трибуну для представлення програми діяльності Кабінету Міністрів&nbsp; України для того, щоб ми знайшли перші і відповідальні кроки нового уряду. Будь ласка.</p>
<p>&nbsp;</p>
<p>ЯЦЕНЮК А.П. Шановні&nbsp;народні депутати України, проект програми розданий. Щойно відбулось коротке перше засідання уряду програмам схвалена. Основні положення я викладав в представленні на кандидатуру на посаду Прем'єр-міністра України. Прошу проголосувати за програму для негайної стабілізації ситуації у країні. Дякую з увагу.</p>
<p>&nbsp;</p>
<p>ГОЛОВУЮЧИЙ. Шановні народні депутати, всім вам роздана програма діяльності нового Кабінету Міністрів України. Основні тези цієї програми були викладені у виступі Прем'єр-міністра України. Я прошу, щоб&nbsp; Верховна Рада схвалила зараз Програму діяльності Кабінету Міністрів. Прошу визначитись шляхом голосування. Включіть систему "Рада".</p>
<p>&nbsp;</p>
<p>15:19:09</p>
<p>За-294</p>
<p>Програмам схвалена.</p>
<p>У нас є уряд, є програма діяльності Кабінету Міністрів. Необхідно зараз негайно приступати до її виконання.</p>
<p>Шановні народні депутати, ми з вами виконали ті завдання, які перед нами на сьогоднішній день поставив український народ. Головне, що ми сьогодні зробили, – це призначили Прем'єр-міністра та членів нового українського уряду.</p>
<p>Верховна Рада прийняла дуже важливі закони, які забезпечать можливість працювати як Кабінету Міністрів, так і місцевим адміністраціям. Це дуже важливий крок в напрямку стабілізації ситуації в Україні і відновлення нашого європейського шляху, побудови сильної, потужної, демократичної України. Дякую всім за роботу.</p>
<p>Ми робимо перерву до 10 години завтрашнього ранку.&nbsp;&nbsp;&nbsp;&nbsp;&nbsp;</p>
<p>&nbsp;&nbsp;&nbsp;&nbsp;&nbsp;</p>
<p>&nbsp;</p>
<p>&nbsp;</p>

